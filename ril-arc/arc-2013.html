<h1>2013</h1>

<p>Piątek, 27 grudnia 2013 o 20:09 UTC+01</p>

<p>Święte pożegnanie: gdy to, co jest naszym wnętrzem, nas otacza jako najbardziej wypróbowana dal, jako druga strona powietrza: czysto, ogromnie, już nie do zamieszkania. „Muzyka”, przeł. M. Jastrun; poniżej: Childe Hassam „The South Ledges, Appledore”, 1913</p>

<p>Wtorek, 24 grudnia 2013 o 15:28 UTC+01</p>

<p>Nieustraszeni, gdybyście wiedzieli, jak tu na waszych twarzach zapatrzonych jaśnieje przyszłość… „Zwiastowanie pasterzom”, z tomu „Życie Maryi”, przeł. A. Lam; poniżej: El Greco „Adoración de los Pastores&quot;, 1612/1614, Prado</p>

<p>Poniedziałek, 23 grudnia 2013 o 21:36 UTC+01</p>

<p>Nic nie należy do nas. Lekko kładziemy dłoń wokół szyj nadłamanych kwiatów… Jak aniołowie drzwi oznaczają tych, których mają ratować, tak dotykamy tej lub tamtej rzeczy… W najskrytszym pozorze. Dający znaki. Nic więcej. „Elegia. Do Maryny Cwietajewej-Efron”, przeł. M. Jastrun; poniżej: John Singer Sargent „The Green Dress”, 1912</p>

<p>Sobota, 21 grudnia 2013 o 21:09 UTC+01</p>

<p>Perły się toczą. Ach, czy zerwał się jeden ze sznurów? Lecz cóż by pomogło, gdybym je znów nanizał: brak mi ciebie, podtrzymująca je, silna klamro, ukochana. „Perły się toczą”, przeł. M. Jastrun; poniżej: John Singer Sargent „Cashmere shawl”, 1910</p>

<p>Środa, 18 grudnia 2013 o 21:14 UTC+01</p>

<p>Czuję, jak z dniem każdym rośnie samotność, jak ta ziemia, pozbawiona barw i cieni, staje się coraz większa, rozleglejsza, jak odsłaniają się w dali szerokie przestrzenie… Chcę przeżyć tu jesień. Chcę osłonić się zimą, zakopać się w niej, by żaden kolor mnie nie zdradził. Pragnę zatonąć w śniegach, marząc o wiośnie… Z „Dziennika z Worpswede”, przeł. W. Markowska; poniżej: Vincent van Gogh „Paysage enneigé”, 1888</p>

<p>Niedziela, 8 grudnia 2013 o 17:02 UTC+01</p>

<p>Zimy… potajemne skupienie ziemi. Gdy wokół umarłych w czystym nawrocie soków zbiera się śmiałość, męstwo jutrzejszych wiosen. „O Lacrimosa”, przeł. A. Pomorski; poniżej: Claude Monet „Route de Giverny en hiver”, 1885</p>

<p>Piątek, 6 grudnia 2013 o 21:10 UTC+01</p>

<p>Może dasz się pocieszyć: mróz, grudy, zdrętwienie zwiastują już jutrzejsze miękkie tchnienie. „Zimowe stance”, przeł. M. Jastrun; poniżej: Claude Monet „Soleil d&#39;hiver, Lavacourt”, 1880</p>

<p>Środa, 4 grudnia 2013 o 20:12 UTC+01</p>

<p>Rainer Maria Rilke dodał(a) nowe zdjęcie.</p>

<p>Sto trzydzieści osiem lat temu, 4 grudnia roku 1875, w Pradze czeskiej przychodzi na świat René Karl Wilhelm Johann Josef Maria Rilke. Starodawnego rycerskiego rodu stałość w podstawie łuku brwi wynika. Dziecięcy w oczach błękit, a u spodu lęk i pokora… Czoła złość nie znaczy, spojrzenie chętniej w dół i w cień umyka. Dziś mija także pierwszy rok istnienia niniejszej strony. „Rilke w słowach i obrazach” to już ponad pięćset wpisów i reprodukcji. Dziękujemy za wszystkie miłe słowa, polubienia i komentarze. Fragment wiersza „Autoportret z roku 1906” w przekł. A. Pomorskiego; poniżej: Rilke na portrecie pędzla Helmutha Westhoffa z roku 1901</p>

<p>Środa, 4 grudnia 2013 o 08:42 UTC+01</p>

<p>Jesteśmy tu może tylko po to, by powiedzieć: dom, most, studnia, brama, dzbanek, owocowe drzewo, okno — najwyżej: kolumna, wieża… Ale powiedzieć, zrozum, o, powiedzieć tak, jak nawet samym rzeczom nie marzyło się nigdy. Z „Elegii duinejskich”, przeł. M. Jastrun; poniżej: Dora Maar „Deux personnages dans un paysage”</p>

<p>Niedziela, 1 grudnia 2013 o 13:50 UTC+01</p>

<p>Lato twym własnym było domem, gdzie rzeczy na miejscu stoją, jak w dal równiny nieznajomej musisz wejść w duszę swoją. Wielka samotność się zaczęła, twe dni ogłuchły w pustkowie, z twych zmysłów ręka wiatru zdjęła świat jak zwiędłe listowie. Z „Księgi godzin”, przeł. M. Jastrun; poniżej: Claude Monet „Chemin à travers la forêt, effet de neige”, 1870</p>

<p>Piątek, 29 listopada 2013 o 19:37 UTC+01</p>

<p>Dla innych byłem gwałtownością wiatru, gdym ich tarmosząc, wzywał. Tam byłem, gdzie anioły goszczą, gdzie światło w nicość się rozpływa — Lecz Bóg głęboką jest ciemnością. Z „Księgi godzin”, przeł. M. Jastrun; poniżej: Paul Cézanne „Montagne Sainte-Victoire”, 1906</p>

<p>Środa, 27 listopada 2013 o 09:28 UTC+01</p>

<p>Posłanie twoje na płatku róży, kochana. A ciebie samą zgubiłem… Znienacka, na dwa tysiąclecia przed tym nowym stworzeniem, którym się napawamy wyczuwając dotykiem, nagle: twarzą w twarz z tobą narodzę się w oku. „Przyjście”, przeł. A. Pomorski; poniżej: Jacques-Augustin Pajou „Bacchante tenant un tambour de basque, avec deux enfants” (detal), Luwr</p>

<p>Niedziela, 24 listopada 2013 o 17:02 UTC+01</p>

<p>Komu ani pałace, ani więc śmiałość ogrodów, ani wzlot, ani opadanie starych fontann, ani czas zatrzymany w obrazach czy też posągów wiekuista postawa nie spłoszą, nie odmienią już duszy, ten niech przejdzie ponad tym i niech czyni swe dzienne sprawy; gdzie indziej czyha na niego wielkość: gdzie indziej go ona dopadnie… Z „Wierszy rozproszonych”, przeł. A. Pomorski; poniżej: John Singer Sargent „Florence Fountain, Boboli Gardens”, 1907</p>

<p>Sobota, 23 listopada 2013 o 17:26 UTC+01</p>

<p>Pochwalone niech będą miasta, życia jak niegdyś pełne (na którem w podziwie patrzał) wielkie gwiazdozbiory Ziemi. Niech więc stoję w obliczu tego, co mija; nie oskarżając, ale wciąż jeszcze w zachwyceniu… Z „Wierszy rozproszonych”, przeł. A. Pomorski; poniżej: Childe Hassam „Quai du Louvre”, 1889</p>

<p>Piątek, 22 listopada 2013 o 18:26 UTC+01</p>

<p>Ty, narodzona z zatraty, niezapomniana, święto już niepojęte, wino u niewidzialnych ust… „Gong”, przeł. A. Pomorski; poniżej: Childe Hassam „Listening to the Orchard Oriole”, 1902</p>

<p>Środa, 20 listopada 2013 o 10:41 UTC+01</p>

<p>Cóż się dzieje ze łzami? — Brzemię ich mnie napełniało, aż przyćmiłam się, zblakłam, na zgięciach już połyskliwa, aż krucha, pusta się stałam, aż wysączyło mnie całą. „Dwa wiersze”, przeł. A. Pomorski; poniżej: Guy Rose „Marguerite”, 1918</p>

<p>Poniedziałek, 18 listopada 2013 o 18:10 UTC+01</p>

<p>Miałżebym jeszcze raz wiosny doczekać, raz jeszcze tej czarnej ziemi najbliższą zabezpieczoną przyszłość przyjąć za własny los? Z „Wierszy rozproszonych”, przeł. A. Pomorski; poniżej: John Singer Sargent „Home Fields”, 1885</p>

<p>Sobota, 16 listopada 2013 o 19:04 UTC+01</p>

<p>Przebłyski zwiodły mnie, gwiazdy: obym ja nie był spostrzegł, żeś ty nigdy nie przyszła… Z „Wierszy rozproszonych”, przeł. A. Pomorski; poniżej: John Singer Sargent „In a Gondola (Jane de Glehn)”, 1904</p>

<p>Piątek, 15 listopada 2013 o 10:25 UTC+01</p>

<p>Rainer Maria Rilke dodał(a) nowe zdjęcie.</p>

<p>{Świat wczorajszy} Pozostałem w Meudon mniej więcej do godziny trzeciej. Czasem podchodził do mnie Rodin, zadawał pytania, zamieniał kilka słów, nieistotnych. Język jest dla nas barierą zbyt trudną do przełamania. Ofiarowałem mu dziś me wiersze – gdyby tylko mógł je przeczytać… Rilke w liście do Klary Westhoff, 2.09.1902; poniżej: Eleonora Duse, Rodin oraz Armand Dayot w Meudon, rok 1905</p>

<p>Środa, 13 listopada 2013 o 09:21 UTC+01</p>

<p>Rainer Maria Rilke dodał(a) nowe zdjęcie.</p>

<p>{Świat wczorajszy} Rodin nie doznał niczego, co nie znalazłoby odzwierciedlenia w jego sztuce. Dzieło rozkwitało wokół niego. On sam nie zatracił się, nawet w owych latach, gdy brak pieniędzy zmuszał go do podjęcia niegodnej pracy; nie zagubił samego siebie, gdyż jego przeżycia nie pozostawały jedynie niespełnionym zamysłem, pod wieczór bowiem urzeczywistniał swe pragnienia, zrodzone w świetle dnia. Wszystko przyoblekało się zawsze w realny kształt. Rzecz to bowiem najważniejsza, iżby nie poprzestawać na płonnych marzeniach, skrytych pragnieniach, na poddawaniu się nastrojom, lecz bezustannie i niezłomnie przeobrażać wszystko w rzeczy. Rilke w liście do Klary Westhoff, 5.09.1902; poniżej: Rodin na fotografii wykonanej przez Alvina Langdona Coburna, rok 1907</p>

<p>Poniedziałek, 11 listopada 2013 o 20:34 UTC+01</p>

<p>Tylko tchnieniem jest próżnia, a ta zielona pełnia pięknych drzew: odetchnieniem! My jeszcze napełnieni oddechem, dziś jeszcze natchnieni, liczymy to powolne ziemi oddychanie, której pośpiechem jesteśmy. „Ô Lacrimosa”, przeł. M. Jastrun; poniżej: Claude Monet „Soirée à Argenteuil”, 1876</p>

<p>Niedziela, 10 listopada 2013 o 10:54 UTC+01</p>

<p>Ty, już dorosła, ja o tobie dziś myślę. Już nie jak dziecko zatrwożone, prawie jak Bóg w jego radosnej chwale. Jeśli te chwile nie będą stracone, życie w nas winno wznieść, jakże wspaniale, gmachy z zapachu, które będą lśnić. „Szkice z dwóch wieczorów zimowych”, przeł. M. Jastrun; poniżej: Claude Monet „Aleja”, 1878</p>

<p>Sobota, 9 listopada 2013 o 10:47 UTC+01</p>

<p>Więc nie przeoczyliśmy, nie utraciliśmy owych wnętrz, ku nam skłonionych, owych naszych przestrzeni… I tylko kochająca, samotna — och, przy nocnym oknie… Z „Elegii duinejskich”, przeł. M. Jastrun; poniżej: Jan Vermeer „Dziewczyna czytająca list”, ok. 1659</p>

<p>Środa, 6 listopada 2013 o 09:58 UTC+01</p>

<p>A jednak, gdy pierwszych spojrzeń lęk was opuści, i wytrzymacie tęsknotę przy oknie i pierwszą wspólną przechadzkę po ścieżkach ogrodu: kochankowie, czy jeszcze jesteście sobą? Z „Elegii duinejskich”, przeł. M. Jastrun; poniżej: Balthus „Dormeuse”, 1943</p>

<p>Wtorek, 5 listopada 2013 o 09:41 UTC+01</p>

<p>Nie dopuść, aby dzieciństwo, tę nieopisaną wierność niebian, przekreślić miał los… Z „Wierszy rozproszonych”, przeł. A Pomorski; poniżej: Balthus „Thérèse”, 1938</p>

<p>Niedziela, 3 listopada 2013 o 11:26 UTC+01</p>

<p>Czemu chce Pan wykluczyć ze swojego życia jakiekolwiek zaniepokojenie, wszelki ból, wszelkie przygnębienie? Czemu chce Pan się dręczyć pytaniem, skąd to wszystko może się brać i dokąd zmierza? Przecież Pan wie, że znajduje się Pan w stanie przemian, i niczego tak bardzo nie pragnie, jak przekształcenia siebie. Z „Listów do młodego poety”, przeł. J. Nowotniak; poniżej: Edvard Munch „Kjærlighet og smerte”, 1895</p>

<p>Piątek, 1 listopada 2013 o 18:49 UTC+01</p>

<p>Ale to: śmierć całą, śmierć, co przed życiem jeszcze się zjawiła, bez gniewu, tak łagodnie zawrzeć w sobie, to nie do opisania. Z „Elegii duinejskich”, przeł. A. Pomorski; poniżej: Odilon Redon „Nuages en fleurs”, 1903</p>

<p>Środa, 30 października 2013 o 09:50 UTC+01</p>

<p>Nie powinien Pan tedy lękać się, gdy wznosi się przed Panem smutek, tak wielki, jakiego Pan jeszcze nigdy nie widział, kiedy w Pana dłoniach i we wszelkim działaniu drga niepokój jak światło i cień chmur. Musi Pan myśleć, że coś się z Panem dzieje, że życie nie zapomniało o Panu, że trzyma Pana w ręku; nie pozwoli Panu upaść. Z „Listów do młodego poety”, przeł. J. Nowotniak; poniżej: Hans Olaf Heyerdahl „Przy oknie”, 1881</p>

<p>Wtorek, 29 października 2013 o 09:23 UTC+01</p>

<p>Ale pośrodku zbroi rycerza, za najciemniejszym pierścieniem, czyha i myśli Śmierć zza pancerza; Kiedyż przejasnym mignieniem na stal tę runie klinga, co mści… „Rycerz”, przeł. W. Hulewicz; poniżej: Gustave Moreau „Ballada”, 1885</p>

<p>Niedziela, 27 października 2013 o 19:25 UTC+01</p>

<p>Rycerz wyrusza, odziany w stal, na koniu w szumiący świat; a w świecie jest wszystko: jest dzień i jest dal, jest wróg i jest druh, i jest bal wśród sal, i jest maj, i dziewczyna, jest las i jest gral, i Boga pełen jest każden cal, i wszędy Jego jest ślad. „Rycerz”, przeł. W. Hulewicz; poniżej: Dante Gabriel Rossetti „How Sir Galahad, Sir Bors and Sir Percival Were Fed with the Sanct Grael; but Sir Percival&#39;s Sister Died by the Way”, 1864</p>

<p>Niedziela, 27 października 2013 o 08:55 UTC+01</p>

<p>Czy to nie skryty podstęp tej Ziemi, co umie milczeć, jej, która zniewala kochanków, by w ich uczuciu wszystko ich zachwycało? Z „Elegii duinejskich”, przeł. M. Jastrun; poniżej: Wassily Kandinsky „Para jeźdźców&quot;, 1906</p>

<p>Sobota, 26 października 2013 o 20:28 UTC+02</p>

<p>Nawet najwidzialniejsze szczęście daje się poznać nam wtedy, gdy je przemienimy w sobie. Z „Elegii duinejskich”, przeł. M. Jastrun; poniżej: Frederick Childe Hassam „Sonata”, 1893</p>

<p>Sobota, 26 października 2013 o 09:04 UTC+02</p>

<p>Bo każdej z was była dana tylko jedna godzina, może nie cała, miarą czasu niewymierzalna, między dwiema chwilami, gdy każda z was miała własne istnienie. Z „Elegii duinejskich”, przeł. M. Jastrun; poniżej: Frank W. Benson „The Reader”, 1910</p>

<p>Środa, 23 października 2013 o 21:42 UTC+02</p>

<p>Dziewczęta, od was uczą się poeci to wypowiedzieć, czym jesteście same; od was się uczą dalekiej przestrzeni, tak jak wieczory od gwiazd niedosiężnych biorą naukę, czym się wieczność staje. „O dziewczętach”, przeł. A. Lam; poniżej: Paul Cézanne „Jeune fille italienne se reposant sur son coude”, 1900</p>

<p>Poniedziałek, 21 października 2013 o 19:29 UTC+02</p>

<p>{Rilke młodzieńczy} Piękno rozdawaj szczodrym gestem bezmyślnie i niebacznie. Milczysz. Za ciebie mówi: jestem… „Inicjał”, przeł. A. Pomorski; poniżej: Vittorio Zecchin „Le mille e una notte”, 1914</p>

<p>Sobota, 19 października 2013 o 09:35 UTC+02</p>

<p>Jesień, wszystko, co zielone, odchodzi. Zostaje tylko głęboki brąz wrzosowisk, które zawsze wyglądają jak leżące w cieniu jakichś wielkich i niewidzialnych rzeczy, i czarne drewno małych mostków nad kanałami przypominającymi czarne szkło. Nagie drzewa. Żółte liście u ich stóp, a w koronach nieustanny wiatr. Pnie brzóz, jasne jak metal… A między nimi ciemna staruszka o dziwnie długich ramionach. Czy to tylko jesień? Nie, to coś więcej. To: śmierć. Z „Dziennika schmargendorfskiego”, przeł. T. Ososiński; poniżej: Paul Gauguin „Krajobraz”, 1885</p>

<p>Piątek, 18 października 2013 o 18:47 UTC+02</p>

<p>Zbliżaliśmy się ku sobie poprzez rozmowę i milczenie. To było bardzo ciche doświadczenie, jakby cały świat poruszał się o kilka tonów ciszej. Z „Dziennika schmargendorfskiego”, przeł. T. Ososiński; poniżej: James Abbott McNeill Whistler „Symphony in White, No. 2: The Little White Girl”, 1864</p>

<p>Środa, 16 października 2013 o 21:13 UTC+02</p>

<p>Czemuż, gdy taki wieczny tu istniał, nie ufamy wciąż jeszcze bytowi ziemskiemu? Zamiast na tym, co mija, z powagą uczyć się uczuć, czy po to, by się przechylić ku jakim, w przyszłości, przestworom? „Do Hölderlina”, przeł. M. Jastrun; poniżej: John Singer Sargent „Scuola di San Rocco”, 1903</p>


<p>Sobota, 12 października 2013 o 21:51 UTC+02</p>

<p>Panie: już czas. Tak długo lato trwało. Rzuć na zegary słoneczne twój cień i rozpuść wiatry na niwę dojrzałą. „Dzień jesienny”, przeł. M. Jastrun; poniżej: Francis Picabia „Le Canal de Moret, effet d&#39;Automne&quot;, 1909</p>

<p>Piątek, 11 października 2013 o 20:24 UTC+02</p>

<p>W tobie pogrążone, wejrzenie moje niknie porastając w ciebie i wciąż się osadzając mrokiem w twym od widoku zasłoniętym sercu. „Do Lou Andreas-Salomé”, przeł. A. Pomorski; poniżej: Edward Cucuel „Słońce jesienne”</p>

<p>Czwartek, 10 października 2013 o 10:34 UTC+02</p>

<p>Nie wspominam bowiem: jestem, a to, czym jestem, wzrusza mnie ze względu na ciebie. Nie w tych odnajduję ciebie wystygłych już, ożałobionych miejscach, z których odeszłaś; nawet myśl, że ciebie nie ma tam, jeszcze ciepło twoje chowa, prawdziwsza niż twój brak. „Do Lou Andreas-Salomé”, przeł. A. Pomorski; poniżej: Józef Mehoffer „Słońce majowe&quot;, 1911</p>

<p>Poniedziałek, 7 października 2013 o 18:51 UTC+02</p>

<p>Są to bowiem chwile, w których wstąpiło w nas coś nowego, coś nieznanego; nasze uczucia milkną w lękliwym zakłopotaniu, wszystko w nas się wycofuje, powstaje cisza, a w niej stoi pośrodku i milczy coś nowego, czego nikt nie zna. Z „Listów do młodego poety”, przeł. J. Nowotniak; poniżej: Kazimierz Stabrowski „Akt kobiety na tle pawich piór”, ok. 1900</p>

<p>Niedziela, 6 października 2013 o 20:16 UTC+02</p>

<p>Żebym kiedyś u granic strasznego przejrzenia radość i chwałę zaśpiewał przyzwalającym aniołom… Żeby moja twarz strumieniejąca rozpromieniła mnie; żeby niepozorny płacz zakwitł. Z „Elegii duinejskich”, przeł. M. Jastrun; poniżej: Kazimierz Sichulski „Anioł”, 1911</p>

<p>Sobota, 5 października 2013 o 20:36 UTC+02</p>

<p>Każ się napełnić ostatnim owocom; niech je dwa jeszcze ciepłe dni opłyną, znaglij je do spełnienia i wpędź z mocą ostatnią słodycz w ciężkie wino. „Dzień jesienny”, przeł. M. Jastrun; poniżej: Paul Gauguin „Martwa natura z jabłkami, gruszką i ceramiką”, 1889</p>

<p>Piątek, 4 października 2013 o 19:18 UTC+02</p>

<p>Jabłka, gruszki, agrest i banany… Wszystko to, co wmawia śmierć i życie ustom… Smak przeczuwam niedoznany… W twarzy dziecka jego znajdź odbicie… Z „Sonetów do Orfeusza”, przeł. A. Pomorski; poniżej: Paul Cézanne „Martwa natura z butelką rumu”, 1890</p>

<p>Czwartek, 3 października 2013 o 19:15 UTC+02</p>

<p>A więc nie ciebie ona w swym porywie tak nawołuje? Któraż więcej postać tak do ostatka w sobie nas zatraca? Kim więcej stać się mamy i pozostać, gdy nieśmiertelność mija z naszym życiem? „Śpiew kobiet do poety”, przeł. A. Pomorski; poniżej: „Ariadna dormida”, Prado</p>

<p>Wtorek, 1 października 2013 o 16:39 UTC+02</p>

<p>Dziś byłby czas, żeby bogowie wyszli z zamieszkiwanych rzeczy… Bogowie, o bogowie! Często u nas bywali, śpiący w rzeczach i z pogodą budzący się, by obmyć w źródle… My – powtórzeniem. Tylko wy jesteście wiecznym początkiem. Świat się z wami budzi i błyska zaczyn w szczerbach naszych klęsk… Z „Wierszy rozproszonych”, przeł. A. Pomorski; na fotografii: Artemida, I-II w. p.n.e, Luwr</p>

<p>Poniedziałek, 30 września 2013 o 13:46 UTC+02</p>

<p>Kto teraz nie ma domu, nigdy mieć nie będzie. Kto teraz sam jest, długo pozostanie sam… „Dzień jesienny”, przeł. M. Jastrun; poniżej: Armand Guillaumin „À la campagne”, 1895</p>

<p>Sobota, 28 września 2013 o 19:59 UTC+02</p>

<p>Głosy, głosy. Nasłuchuj, moje serce, jak jeszcze tylko święci słuchali… Nie, żebyś mógł i zdołał przetrzymać głos Boga. Lecz słuchaj wielkiego powiewu, tej nieprzerwanej wieści, która kształtuje się z ciszy. Z „Elegii duinejskich”, przeł. M. Jastrun; poniżej: Eugène Boudin „Trouville, marée haute”, 1894</p>

<p>Czwartek, 26 września 2013 o 17:17 UTC+02</p>

<p>Świat był w twarzy ukochanej — ale nagle wylał się, wypłynął: świat jest z zewnątrz, świat nie do objęcia. „Świat był w twarzy ukochanej”, przeł. M. Jastrun; poniżej: Marc Chagall „Panna młoda z wachlarzem”, 1911</p>

<p>Środa, 25 września 2013 o 17:50 UTC+02</p>

<p>By z jej twarzy zrezygnowanej nie wypadło żadne z wielkich jej cierpień, niesie trwożnie, z wolna przez tragedie bukiet rysów związany bezładnie, piękny, choć już zwiędły, prawie luźny; czasem uśmiech zgubiony i późny z niego jak tuberoza wypadnie. „Wizerunek”, przeł. M. Jastrun; poniżej: Amedeo Modigliani „Portret Jeanne Hebuterne w kapeluszu”, 1918</p>

<p>Wtorek, 24 września 2013 o 21:03 UTC+02</p>

<p>Gdzież my jesteśmy? Porwani wirem, jak latawce bujamy lekko w pół wysokości, odarci powiewem z obrębów śmiechu. Z „Sonetów do Orfeusza”, przeł. A. Pomorski; poniżej: Claude Monet „La Femme à l&#39;ombrelle”, 1875</p>

<p>Niedziela, 22 września 2013 o 19:13 UTC+02</p>

<p>Mieszkańcy wnętrza wyspy, urodzeni, by śnić i różne światy mylić we śnie, mrukliwie żyją; tu się mowę ceni, a każde zdanie służy jednocześnie za epitafium nieznanemu życiu, co nadpłynęło skądś i pozostało. „Wyspa”, przeł. A. Pomorski; poniżej: Eugène Boudin „Marée Basse à Etaples”, 1886</p>

<p>Sobota, 21 września 2013 o 19:55 UTC+02</p>

<p>Przyjacielu wielu dali, milczący, odczuj, jak twój oddech zwiększa przestrzeń… Na rozstaju zmysłów bądź w godzinę nocy tej z nadmiaru czarnoksięstwem, sensem jej niezwykłego spotkania. Z „Sonetów do Orfeusza”, przeł. M. Jastrun; poniżej: Eugène Boudin „Antibes. Le point de Islet”</p>

<p>Piątek, 20 września 2013 o 18:58 UTC+02</p>

<p>To moje przekleństwo. Od kiedy, próżną wiarą zaślepieni, uczniowie moi wykradli mnie z grobu, nie mam przystani, która by mnie skryła. Dopóki gwiazdy będą lśnić w potokach, dopóki słońce dolinom wzbudzonym słać będzie wiosnę z jej bachanaliami, dopóty będę wędrował po świecie. Z „Chrystusowych wizji”, przeł. A. Lam; poniżej: Paul Gauguin „Żółty Chrystus”, 1889</p>

<p>Piątek, 20 września 2013 o 12:46 UTC+02</p>

<p>I tak się błąkam jak zwiędnięty liść… Ja jestem sam tym starym Ahaswerem, umierającym co dzień, aby co dzień żyć; mój żal to jest ogromne nocne morze, nie mogę dać mu lądu ni poranka. Z „Chrystusowych wizji”, przeł. A. Lam; poniżej: Odilon Redon „Chrystus pełen milczenia”, 1897</p>

<p>Środa, 18 września 2013 o 10:36 UTC+02</p>

<p>A spośród gwiazd nocami w swą samotność zapada ziemia ciężka jak z kamienia. „Jesień”, przeł. A. Pomorski; poniżej: Vincent van Gogh „Drzewo morwy”, 1889</p>

<p>Wtorek, 17 września 2013 o 17:20 UTC+02</p>

<p>Opada liść, opada z oddalenia, ogołacając niebiańskie ogrody; opada gestem upartej niezgody. „Jesień”, przeł. A. Pomorski; poniżej: Berthe Morisot „Kolory jesieni w Lasku Bulońskim”, 1888</p>

<p>Poniedziałek, 16 września 2013 o 18:22 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Powietrze nieco chłodne, jak w pokojach, do których drzwi się śmierć zakrada… Z tomu „Ofiary dla Larów”, przeł. A. Lam</p>

<p>Poniedziałek, 16 września 2013 o 18:08 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Słońce Wenecji w mych włosach miksturę zamieni w złoto… „Kurtyzana”, przeł. M. Jastrun</p>

<p>Sobota, 14 września 2013 o 20:13 UTC+02</p>

<p>To zaś, co radość budzi, brało się znikąd. Nie z nas, skądś z boku. I znów rozproszy się w tłumie spieszących się ludzi, w niepokojach długiego roku. Z „Sonetów do Orfeusza”, przeł. A. Pomorski; poniżej: Wassily Kandinsky „Park w St. Cloud z jeźdźcem”, 1906</p>

<p>Sobota, 14 września 2013 o 10:47 UTC+02</p>

<p>Nie wierzcie, że los to coś więcej niż gąszcz dzieciństwa; jakże często prześcigałyście ukochanego, zdyszane, zdyszane po biegu szczęśliwym, donikąd, w wolną przestrzeń. Z „Elegii duinejskich”, przeł. A. Lam; poniżej: Edvard Munch „Aske”, 1894</p>

<p>Piątek, 13 września 2013 o 20:10 UTC+02</p>

<p>Czemu więc, jeśli już trzeba, porę istnienia na ziemi przebyć jak wawrzyn… czemuż tedy do ludzkiej przymuszać się doli — i unikając losu tęsknić za losem?… Z „Elegii duinejskich”, przeł. M. Jastrun; poniżej: Pablo Picasso „Macierzyństwo”, 1905</p>

<p>Czwartek, 12 września 2013 o 18:33 UTC+02</p>

<p>Jakżebym chętnie schronił się przed tęsknotą: O, gdybym mógł być, być chłopcem małym, gdybym mógł jeszcze być nim… Z „Elegii duinejskich”, przeł. M. Jastrun; poniżej: Paul Cézanne „Chłopiec w czerwonej kamizelce”, 1888-1890</p>

<p>Poniedziałek, 9 września 2013 o 20:42 UTC+02</p>

<p>My, zdani jedynie na siebie samych, nie znając się wzajem, samotniej znaczymy ścieżki… Z „Sonetów do Orfeusza”, przeł. M. Jastrun; poniżej: Paul Cézanne „Rozmowa”, ok. 1873</p>

<p>Niedziela, 8 września 2013 o 21:04 UTC+02</p>

<p>Bądź w przemianie nieustannym mijaniem. Czym jest twe bolesne doświadczenie? Jeśli napój gorzki, w wino się zamień. Z „Sonetów do Orfeusza”, przeł. M. Jastrun; poniżej: John Everett Millais „Ofelia”, detal, 1852</p>

<p>Sobota, 7 września 2013 o 21:32 UTC+02</p>

<p>A jednak, gdy pierwszych spojrzeń lęk was opuści, i wytrzymacie tęsknotę przy oknie i pierwszą wspólną przechadzkę po ścieżkach ogrodu: kochankowie, czy jeszcze jesteście sobą? Z „Elegii duinejskich”, przeł. M. Jastrun; poniżej: John William Waterhouse „Lamia”, 1905</p>

<p>Piątek, 6 września 2013 o 21:14 UTC+02</p>

<p>Czy to nie skryty podstęp tej Ziemi, co umie milczeć, jej, która zniewala kochanków, by w ich uczuciu wszystko ich zachwycało? Z „Elegii duinejskich”, przeł. M. Jastrun; poniżej: John William Waterhouse „The Lady of Shalott”, 1888</p>

<p>Czwartek, 5 września 2013 o 21:20 UTC+02</p>

<p>Kochankowie, wzajemnie zaspokojeni sobą, zapytam was o nasz sekret. Spleceni w uścisku… Wiem, że wasz dotyk jest błogi, gdyż pieszczota trwa nadal, gdyż miejsce, które osłaniacie, tkliwi, nie znika: gdyż w tym, co się dzieje, czujecie czyste istnienie. Z „Elegii duinejskich”, przeł. M. Jastrun; poniżej: Theo van Rysselberghe „In the Shade of the Pines”, 1905</p>

<p>Wtorek, 3 września 2013 o 20:22 UTC+02</p>

<p>Nie jesteśmy bezpiecznie zadomowieni w świecie, który chcemy zrozumieć. Zostanie nam może jakieś drzewo na stoku, byśmy je co dzień oglądali na nowo; zostanie wczorajsza droga i krnąbrna wierność przyzwyczajenia, któremu spodobało się u nas, i tak zostało, i nie odeszło. Z „Elegii duinejskich”, przeł. M. Jastrun; poniżej: Paul Gauguin „Pejzaż z kobietami bretońskimi”, 1889</p>

<p>Niedziela, 1 września 2013 o 20:14 UTC+02</p>

<p>O, cicho, cicho czyń przed jego oczyma swoje codzienne sprawy, prowadź go w pobliże ogrodu, mrokiem brzemienne oddaj mu noce… Zatrzymaj go w sobie… Z „Elegii duinejskich”, przeł. A. Pomorski; poniżej: John William Waterhouse „Boreas”, 1903</p>

<p>Niedziela, 1 września 2013 o 19:56 UTC+02</p>

<p>A ty sama, cóż wiesz — ty, która wywołałaś zamierzchłą przeszłość z kochającego. Jakie uczucia przekopywały się na jaw z odmienionych istot. Z „Elegii duinejskich”, przeł. M. Jastrun; poniżej: John Singer Sargent „Zuleika”, 1907</p>

<p>Sobota, 31 sierpnia 2013 o 20:10 UTC+02</p>

<p>Zawsze zwróceni ku istnieniu, tylko odbicie wolnej widzimy przestrzeni, przyćmione przez nas. Z „Elegii duinejskich”, przeł. M. Jastrun; poniżej: Claude Monet „Promenada w pobliżu Argenteuil”, 1875</p>

<p>Piątek, 30 sierpnia 2013 o 09:32 UTC+02</p>

<p>Ona podpala włosy swym spojrzeniem i nagle kunsztem zuchwałym, gwałtowna, wkręca swą całą suknię w środek ognia… „Hiszpańska tancerka”, przeł. M. Jastrun; poniżej: Giovanni Boldini „Hiszpańska tancerka w Moulin Rouge”, 1905</p>

<p>Środa, 28 sierpnia 2013 o 19:18 UTC+02</p>

<p>A ci, co nieledwie kochają, ślą sobie uśmiech, jeszcze nie pożegnania, zachodzi i wschodzi nad nimi gwiazdozbiorem ich los… Z „Wierszy rozproszonych”, przeł. A. Pomorski; poniżej: Eleanor Fortescue-Brickdale „The deceitfullness of Riches”, 1901</p>

<p>Poniedziałek, 26 sierpnia 2013 o 19:02 UTC+02</p>

<p>Gdyby nie zasłaniali sobie świata kochankowie, staliby blisko tego, zdumieni… Każdemu z nich jak gdyby z przeoczenia otwarto przestrzeń za drugim… Z „Elegii duinejskich”, przeł. M. Jastrun; poniżej: Marc Chagall „Les fiancés de la tour Eiffel”, 1913</p>

<p>Poniedziałek, 26 sierpnia 2013 o 18:54 UTC+02</p>

<p>Spojrzyj na kochających, ledwie wyznali z warg drżących, jak szybko kłamią. Z „Pieśni Abelone”, przeł. M. Jastrun; poniżej: Edward Burne-Jones „Lament”, 1866</p>

<p>Niedziela, 25 sierpnia 2013 o 11:48 UTC+02</p>

<p>Czy nie potrafiliśmy nigdy, my cienie i mary, przez nasze za wcześnie dojrzałe i znów więdnące zamiary zamącić tych letnich miesięcy ciszy zobojętniałej? Z „Sonetów do Orfeusza”, przeł. M. Jastrun; poniżej: Paul Cézanne „Montagne Sainte-Victoire”, 1897</p>

<p>Czwartek, 22 sierpnia 2013 o 21:55 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Nie, z mej pamięci nie uleciał dzieciństwa dawny dom znajomy… Z tomu „Ofiary dla Larów”, przeł. A. Lam</p>

<p>Środa, 21 sierpnia 2013 o 19:59 UTC+02</p>

<p>Twój oddech przewiał nade mną; twój na surową dal rozdzielony uśmiech wszedł we mnie. „Wielka noc”, przeł. M. Jastrun; poniżej: Édouard Manet „La Seine à Argenteuil”, 1874</p>

<p>Poniedziałek, 19 sierpnia 2013 o 18:35 UTC+02</p>

<p>Zapadnij w siebie, porusz, odnów w sobie radość: w twym wnętrzu zgubił się jej promień. „Zimowe stance”, przeł. M. Jastrun; poniżej: Édouard Manet „Sur la plage”, 1873</p>

<p>Poniedziałek, 19 sierpnia 2013 o 09:43 UTC+02</p>

<p>Tu stoi śmierć, błękitnawy odwar w filiżance bez podstawki. „Śmierć”, przeł. M. Jastrun; poniżej: Odilon Redon „Ofelia”, 1903</p>

<p>Sobota, 17 sierpnia 2013 o 19:18 UTC+02</p>

<p>W końcu nie dbają o nas ci, którzy wcześnie odeszli, od bytu ziemskiego odwyka się lekko, jak się od piersi matki odłącza łagodnie. Z „Elegii duinejskich”, przeł. M. Jastrun; poniżej: Gustav Klimt „Śmierć i życie”, 1908-1916</p>

<p>Piątek, 16 sierpnia 2013 o 09:11 UTC+02</p>

<p>Ale to: śmierć całą, śmierć, jeszcze przed zaczęciem życia, tak łagodnie zawrzeć w sobie i bez gniewu, to nie do opisania. Z „Elegii duinejskich”, przeł. M. Jastrun; poniżej: Paul Cézanne „Nature morte au crâne”, 1898</p>

<p>Środa, 14 sierpnia 2013 o 09:54 UTC+02</p>

<p>A my, co o wznoszącym się szczęściu myślimy, poczulibyśmy wzruszenie, przerażające nas niemal, gdy to, co jest szczęściem, pada. Z „Elegii duinejskich”, przeł. M. Jastrun; poniżej: Pierre Puvis de Chavannes „Kobieta nad brzegiem morza”, 1887</p>

<p>Wtorek, 13 sierpnia 2013 o 13:25 UTC+02</p>

<p>Spójrz, umierający czyżby nie mieli przeczuwać, jak pełne pozoru wszystko, co czynimy… Z „Elegii duinejskich”, przeł. M. Jastrun; poniżej: Eugene Delacroix „Śmierć Ofelii”, 1838</p>

<p>Poniedziałek, 12 sierpnia 2013 o 12:18 UTC+02</p>

<p>Prócz własnej, własnej samotnej przechadzki nad krajobrazem bezsennym. Z „Elegii do Maryny Cwietajewej-Efron”, przeł. M. Jastrun</p>

<p>Niedziela, 11 sierpnia 2013 o 10:14 UTC+02</p>

<p>Godziny w dzieciństwie, gdy poza figurami było więcej niż przeszłość, a przed nami nie było przyszłości. Z „Elegii duinejskich”, przeł. M. Jastrun; poniżej: Edvard Munch „Młoda kobieta nad brzegiem morza”, 1896</p>

<p>Sobota, 10 sierpnia 2013 o 21:46 UTC+02</p>

<p>Tyś samotny, przyjacielu mój, bo zawsze… My w naszych gestach i w naszym słowie z wolna ze świata przywłaszczamy sobie może to, co najgroźniejsze i najsłabsze. Z „Sonetów do Orfeusza”, przeł. M. Jastrun; poniżej: Edvard Munch „Rozstanie”, 1896</p>

<p>Sobota, 10 sierpnia 2013 o 10:06 UTC+02</p>

<p>Rainer Maria Rilke dodał(a) nowe zdjęcie.</p>

<p>{Świat wczorajszy} Choć Rilke, jak zapewnia księżna Taxis, nigdy nie zawarł znajomości z d&#39;Annunziem, przełożył m.in. jego wiersz „Consolatione” i w roku 1919 włączył go do tzw. Rękopisu dla Richarda von Kühlmanna. Na fotografii Gabriele d&#39;Annunzio w towarzystwie (najprawdopodobniej) Alessandry di Rudinì</p>

<p>Sobota, 10 sierpnia 2013 o 09:46 UTC+02</p>

<p>Rainer Maria Rilke dodał(a) nowe zdjęcie.</p>

<p>{Świat wczorajszy} Gabriele d&#39;Annunzio, włoski poeta i dramaturg, jeden z luminarzy epoki, jakich w swych zamkach i posiadłościach gościła księżna Marie von Thurn und Taxis.</p>

<p>Piątek, 9 sierpnia 2013 o 20:54 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Słońce dopiero co skryło się za horyzontem, spokojna tafla morza mieniła się głębokim lazurem. Zmierzch z wolna barwił wodę coraz ciemniejszym odcieniem. Wówczas poeta począł czytać nam obie elegie. A kiedy zapadła noc, usłyszeliśmy niezwykły wiersz, którego słowa pozwalają odczuć szum nawałnicy, tchnienie nocy i oddech nieskończoności, owo „Pradawne tchnienie morza…”. Księżna Marie von Thurn und Taxis o pewnym niezapomnianym wieczorze w Duino; fot. E. Medeot</p>

<p>Piątek, 9 sierpnia 2013 o 10:26 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} To niezrównane miasto z mozołem dzierży w obrębie swych murów jałowy, niezmienny, nieujarzmiony krajobraz, górę, szczerą górę, górę wizji – przeogromna wznosi się z niego ziemia, by tuż u wrót jej bramnych stać się światem, stworzeniem, górą i wąwozem… Rilke w liście do księżnej Marie von Thurn und Taxis, Toledo, rok 1912</p>

<p>Czwartek, 8 sierpnia 2013 o 10:15 UTC+02</p>

<p>Długie doświadczenie miłości — lecz samo niewysłowione. Ale później pośród gwiazd, cóż z tym począć… Z „Elegii duinejskich”, przeł. M. Jastrun; poniżej: Childe Hassam „July Night”, 1898</p>

<p>Czwartek, 8 sierpnia 2013 o 08:42 UTC+02</p>

<p>Każde minione przeżycie okazuje się potrzebne, najmniejsze zdarzenie jest jak zrządzenie losu, a sam los jest niczym cudowna, szeroka tkanina, w której jakaś nieskończenie delikatna ręka prowadzi każdą nić i układa obok setki innych… Z „Listów do młodego poety”, przeł. J. Nowotniak; poniżej: Edvard Munch „Melancholia”</p>

<p>Poniedziałek, 5 sierpnia 2013 o 12:31 UTC+02</p>

<p>Dokonało się dzieło spojrzenia, czyń teraz dzieło serca przy obrazach, co w tobie więzione… RMR „Przemiana”, przeł. A. Pomorski</p>

<p>Sobota, 3 sierpnia 2013 o 21:28 UTC+02</p>

<p>Rainer Maria Rilke dodał(a) nowe zdjęcie.</p>

<p>{Rilke enigmatyczny} Do milczącej ziemi powiedz: Płynę. Do śpieszącej wody powiedz: Jestem. Z „Sonetów do Orfeusza”, przeł. M. Jastrun; poniżej: John Singer Sargent „Ponte San Giuseppe di Castello, Venice”, 1903</p>

<p>Sobota, 3 sierpnia 2013 o 13:57 UTC+02</p>

<p>Rainer Maria Rilke dodał(a) nowe zdjęcie.</p>

<p>{Rilke enigmatyczny} Nigdzie, kochana, nie ma świata, prócz wewnątrz. Nasze życie umiera w przemianie. Z „Elegii duinejskich”, przeł. M. Jastrun; poniżej: Edouard Manet „Wenecja, Canal Grande”, 1875</p>

<p>Poniedziałek, 29 lipca 2013 o 21:17 UTC+02</p>

<p>Rainer Maria Rilke dodał(a) nowe zdjęcie.</p>

<p>{Rilke enigmatyczny} Każde miejsce szczęśliwe jest dzieckiem lub wnukiem rozstania… Z „Sonetów do Orfeusza”, przeł. M. Jastrun; fot. AG Photographe</p>

<p>Niedziela, 28 lipca 2013 o 17:26 UTC+02</p>

<p>Rainer Maria Rilke dodał(a) nowe zdjęcie.</p>

<p>{Rilke enigmatyczny} Dzień, który nie zapisał się w pamięci, w przyszłości może okazać się darem. Z „Wierszy rozproszonych”, przeł. A. Pomorski; fot. AG Photographe</p>

<p>Sobota, 27 lipca 2013 o 13:44 UTC+02</p>

<p>A gwiazdozbiór przyszłej miłości od dawna przecież już biegnie wśród gwiazd, jemu pisany. Jakaż pod jego znakiem serce kiedyś rozedrze mu zgroza, że zboczy z drogi ucieczki, by dać posłuch i ulec pogodnemu wpływowi. RMR „Trwanie dzieciństwa”, przeł. A. Pomorski; poniżej: Pierre-Auguste Renoir „Estaque”, 1882</p>

<p>Piątek, 26 lipca 2013 o 20:26 UTC+02</p>

<p>Ach, że to wy, kobiety bolesne wśród nas przechodzicie, nie bardziej niż my oszczędzane, a przecież szczęśliwością jak wieczność darzące. Wy, nieledwie strażniczki, tam gdzie nikt nie ustrzeże. Niby cieniste drzewo snu jest myśl o was dla roju samotnych. RMR „Antystrofy”, przeł. A. Pomorski; poniżej: Pierre-Auguste Renoir „La Barque”, 1880</p>

<p>Czwartek, 25 lipca 2013 o 20:23 UTC+02</p>

<p>Któż powie, co się z nami działo? Na co nie było nigdy czasu, wszystko to nadrabialiśmy. Popędem każdym młodości dojrzewałem zaraźliwej, tak dziwnie, kiedy ty, kochana, serce w najdziksze ubierałaś mi dzieciństwo. RMR „Do Lou Andreas-Salomé”, przeł. A. Pomorski; poniżej: Pierre-Auguste Renoir „Kobieta pośród krajobrazu”</p>

<p>Czwartek, 25 lipca 2013 o 15:24 UTC+02</p>

<p>Rainer Maria Rilke dodał(a) nowe zdjęcie.</p>

<p>Ci ludzie są cisi, a ich codziennego życia nie wypełnia zgiełk ni porywczość… Z dziennika Lou Andreas-Salomé; poniżej: Rilke i Lou z Droszynem w majątku Nowinki, należącym do hrabiego Mikołaja Aleksiejewicza Tołstoja, rok 1900</p>

<p>Środa, 24 lipca 2013 o 20:50 UTC+02</p>

<p>Rainer Maria Rilke dodał(a) nowe zdjęcie.</p>

<p>Czyż nawet chłopski poeta Droszyn nie podejmował nas w swej chacie? Ze wspomnień Lou Andreas-Salomé, przeł. W. Markowska; poniżej: Rilke i Spirydon Droszyn podczas spotkania we wsi Nisowka nad Wołgą, lipiec 1900 roku</p>

<p>Wtorek, 23 lipca 2013 o 08:39 UTC+02</p>

<p>Rainer Maria Rilke dodał(a) nowe zdjęcie.</p>

<p>{Świat wczorajszy} Jego postać była dla nas jakby jakąś bramą wiodącą do Rosji… Lou Andreas-Salomé w swych wspomnieniach „Lebensrückblick”, przeł. W. Markowska; poniżej: Lew Tołstoj w Jasnej Polanie, pierwsza kolorowa fotografia portretowa wykonana w Rosji przez Siergieja Prokudin-Gorskiego, 23 maja 1908</p>

<p>Sobota, 20 lipca 2013 o 20:50 UTC+02</p>

<p>Spójrz, przyszedłszy zaraz po zachodzie, na murawę w tej zmierzchowej chwili; czyż nie tak jest, jakbyśmy ją co dzień oszczędzając w sobie gromadzili, by jak radość na pół zapomnianą odczuć w nowej nadziei tę zieleń, jeszcze z mrokiem wnętrza przemieszaną… RMR „Sad jabłoni”, przeł. M. Jastrun; poniżej: Claude Monet „Zachód słońca w Giverny&quot;, 1886</p>

<p>Sobota, 20 lipca 2013 o 20:37 UTC+02</p>

<p>Czas się zatrzymał wokół mego zaczytania. I nagle światło na kartkach się jarzy, i wieczór się z zamętu słów wyłania, zachód… na wszystkich kartkach, które lśnią. Jeszczem nie podniósł oczu, a już długie wiersze nagle się rwą i już się toczą słowa, które wypadły z wątków, dokąd chcą… RMR „Zaczytany”, przeł. M. Jastrun; poniżej: Claude Monet „Kobieta siedząca pod wierzbami&quot;, 1880</p>

<p>Sobota, 20 lipca 2013 o 20:07 UTC+02</p>

<p>Tchnienie nocy bezdennej, morza powiewie do nikogo; sam nie wie ten, kto bezsenny, gdzie się schronić, jak się przed tobą bronić: nocny wietrze od morza… RMR „Śpiew morza”, przeł. A. Pomorski; poniżej: Claude Monet „Étretat&quot;, 1883</p>

<p>Czwartek, 18 lipca 2013 o 22:11 UTC+02</p>

<p>Rainer Maria Rilke dodał(a) nowe zdjęcie.</p>

<p>W małżeństwie, wedle mego odczucia, chodzi nie o to, by dzięki przerwaniu i przezwyciężeniu wszelkich granic stworzyć szybko jakąś wspólnotę, raczej nazwę dobrym małżeństwem takie, w którym każde będzie czuwać nad samotnością drugiego. RMR w liście do Emanuela von Bodmana, przeł. W. Markowska; poniżej: rzadko publikowana fotografia Rilkego i Klary Westhoff tuż po ślubie, Westerwede, rok 1901</p>

<p>Poniedziałek, 15 lipca 2013 o 12:51 UTC+02</p>

<p>Rainer Maria Rilke dodał(a) nowe zdjęcie.</p>

<p>Każda, nawet najbardziej zawikłana droga nabiera sensu, gdy na koniec doprowadza do ponownego spotkania z istotą taką jak Ty… RMR do Lou Andreas-Salomé, przeł. W. Markowska; na fotografii: Lou von Salomé w roku 1882 w Zurychu</p>

<p>Poniedziałek, 15 lipca 2013 o 12:39 UTC+02</p>

<p>Rainer Maria Rilke dodał(a) nowe zdjęcie.</p>

<p>Tylekroć sobie powtarzam, że jedynie dzięki Tobie wiąże mnie coś z tym wszystkim, co ludzkie, Tyś we mnie to zbudziła, jedynie dzięki Tobie przeczuwam to, oddycham tym, inaczej pozostałbym na uboczu spraw człowieka i stałbym się dla niego niezrozumiały. RMR do Lou Andreas-Salomé, przeł. W. Markowska; na fotografii: Lou około roku 1902</p>

<p>Piątek, 12 lipca 2013 o 19:23 UTC+02</p>

<p>Sądzę, że małżeństwo nie zasługuje na tak wysoką ocenę, jaka się z nim związała w ciągu jego tradycyjnego rozwoju. Nikomu nie wpada na myśl żądać od kogoś, żeby był „szczęśliwy” – jednak gdy ktoś wstępuje w związek małżeński, bywa potem zdumiony, że nim nie jest! A przecież doprawdy nie to jest najważniejsze, czy się jest szczęśliwym w stanie bezżennym, czy też w małżeństwie. RMR w liście do Emanuela von Bodmana, 17.01.1901, przeł. W. Markowska; poniżej: Edvard Munch „The Lonely Ones”, 1935</p>

<p>Środa, 10 lipca 2013 o 21:50 UTC+02</p>

<p>Miłość to sprawa trudna. Wzajemna miłość między jednym człowiekiem a drugim to może najtrudniejsze, co na nas nałożono, najostateczniejsza próba i egzamin, to zadanie, wobec którego każde inne jest tylko przygotowaniem… Kto patrzy na to z całą powagą, ten zrozumie, że jak dla śmierci, która jest ciężka, tak i dla trudnej miłości nie znaleziono jeszcze żadnego wyjaśnienia, żadnego rozwiązania, nikt nie dał tu znaku, nikt nie wskazał drogi… RMR „Listy do młodego poety”, przeł. W. Markowska; poniżej: Marc Chagall „Trzy świece”</p>

<p>Środa, 10 lipca 2013 o 09:42 UTC+02</p>

<p>Miłość, polegająca na tym, że graniczą ze sobą dwie samotności, nawzajem się chroniąc i pozdrawiając. RMR „Listy do młodego poety”, przeł. J. Nowotniak; poniżej: Pablo Picasso „Femme dormante”, 1904</p>

<p>Poniedziałek, 8 lipca 2013 o 15:08 UTC+02</p>

<p>Aniołowie (podobno) częstokroć nie wiedzą przechodząc, czy wśród żywych są, czy wśród umarłych. Odwieczny nurt przez oba światy unosi wszystkie pokolenia zawsze ze sobą i szmer ich w oboim zagłusza żywiole. RMR „Elegie duinejskie”, przeł. A. Pomorski</p>

<p>Piątek, 5 lipca 2013 o 13:36 UTC+02</p>

<p>Zapomnij, zapomnij, patrzmy teraz tylko, jak napierają gwiazdy przez rozjaśnione niebo nocy; jak księżyc przekracza ogrody. Czuliśmy od dawna, jak rozjaśnia się mrok; jak promień powstaje, biały cień w świeceniu ciemności. A teraz tylko wnikajmy w ten świat, księżycowy — RMR „Zapomnij, zapomnij”, przeł. A. Lam</p>

<p>Czwartek, 4 lipca 2013 o 21:08 UTC+02</p>

<p>To osobliwe, już nie mieć życzeń. To osobliwe, wszystko, co było związane, ujrzeć w przestrzeni rozpierzchłe. A być umarłym to trud i doganianie straty, aby odczuć powoli cząstkę wieczności. RMR „Elegie duinejskie”, przeł. M. Jastrun; na fotografii ruiny świątyni Apollina na greckiej wyspie Naksos</p>

<p>Wtorek, 2 lipca 2013 o 21:59 UTC+02</p>

<p>Rainer Maria Rilke dodał(a) nowe zdjęcie.</p>

<p>{Paryskie krajobrazy Rilkego} Jardin des Plantes, gdzie poeta obserwował zwierzęta, również po zamknięciu ogrodu dla publiczności, jako że wystarał się o autorisation d&#39;artiste – i uczył się czekać, aż „rzeczy w swej sile uczynią coś z człowieka”.</p>

<p>Sobota, 29 czerwca 2013 o 21:39 UTC+02</p>

<p>Patrz na kwiaty, wierne temu co ziemskie, którym użyczamy losu z losu krawędzi, — ale kto wie! Gdy płaczą nad swym więdnieniem, tak, być ich żalem i do nas należy. Wszystko chce lotu. A my z ciężarem chodzimy, kładziemy go na wszystko, lubimy to brzemię; jakimż jesteśmy rzeczom mistrzem dolegliwym, bo dla nich wieczne dzieciństwo jest szczęściem. RMR „Sonety do Orfeusza”, przeł. A. Lam; poniżej: Paul Cézanne „Le Vase Bleu”, 1889–1890, Musée d&#39;Orsay</p>

<p>Piątek, 28 czerwca 2013 o 20:46 UTC+02</p>

<p>Siebie, ziemio, użyczyć racz: niech ulepię naczynie. Życie moje, zapiekły płacz zawrzyj w tej czystej glinie. Przyjm, łzawnico uczynna, łzę, powstrzymywaną skrycie. Tylko Nigdzie jest złe, godziwe jest wszelkie bycie. RMR „Wiersze rozproszone”, przeł. A. Pomorski; poniżej: Paula Modersohn-Becker „Worpsweder Landschaft”, 1908</p>

<p>Czwartek, 27 czerwca 2013 o 20:22 UTC+02</p>

<p>Nigdy umarłym nie wzbraniałem odejść, oszołomiony ich pewnością celu, tak rychłym ich zadomowieniem w śmierci, ich, wbrew opinii, racją. Tylko ty, ty wracasz; muskasz mnie dotykiem, przy mnie krzątasz się, szukasz, o co by potrącić, by dźwięk cię zdradził. Nie odbieraj tego, co długo sobie przyswajałem. Słusznie; nie warto tęsknić za tym, co wzruszało. RMR „Requiem. Pamięci przyjaciółki”, przeł. A. Pomorski; poniżej: Odilon Redon „Réflection”, 1900</p>

<p>Wtorek, 25 czerwca 2013 o 20:25 UTC+02</p>

<p>To nam było pisane. Lotne skrzydlate mary. A nie w drętwej ciasnocie po nocy, pełnej niewiary, dzień, co spełznie w niewierze. Życia bliscy, naglący: praw swoich pewni niezbicie… RMR „Pełnia sił”, przeł. A. Pomorski; poniżej: Henri Matisse „Intérieur à Nice”, 1919</p>

<p>Poniedziałek, 24 czerwca 2013 o 21:27 UTC+02</p>

<p>Oby pokładał Pan coraz większą ufność w tym, co trudne, i we własnej samotności pośród innych. I niech Pan pozwoli, by życie się toczyło. Proszę mi wierzyć: życie zawsze ma rację, bez względu na wszystko. RMR „Listy do młodego poety”</p>

<p>Sobota, 22 czerwca 2013 o 19:49 UTC+02</p>

<p>Bądź cierpliwy wobec wszystkiego co niespełnione w twoim sercu. Spróbuj pokochać dręczące cię pytania, niczym zabarykadowane drzwi wiodące do nieznanych izb albo jak książki spisane w obco brzmiącym języku. Nie szukaj teraz odpowiedzi… Żyj samymi pytaniami. RMR „Listy do młodego poety”; fot. S. Bürger</p>

<p>Piątek, 21 czerwca 2013 o 19:57 UTC+02</p>

<p>Dziś byłby czas, żeby bogowie wyszli z zamieszkiwanych rzeczy… My — powtórzeniem. Tylko wy jesteście wiecznym początkiem. Świat się z wami budzi i błyska zaczyn w szczerbach naszych klęsk… RMR „Wiersze rozproszone”, przeł. A. Pomorski; poniżej: Rydwan Apollina w ogrodach Wersalu, rzeźba dłuta Jean-Baptiste Tuby’ego, fot. JC NDiaye</p>

<p>Czwartek, 20 czerwca 2013 o 18:56 UTC+02</p>

<p>Rainer Maria Rilke dodał(a) nowe zdjęcie.</p>

<p>Rodin… Jest największym z mocarzy, znakiem wznoszącym się ponad czasy, niedościgłym wzorcem, niedosiężnym cudem – a zarazem niewypowiedzianie samotnym, sędziwym człowiekiem, sam na sam ze swoją wielką starością. Widzisz, on niczego nie utracił, wszystko zbierał i gromadził wokół siebie przez całe swe długie życie, nic nie pozostawił w bezkształcie i wszystko urzeczywistnił; z jakiegoś zlęknionego, szukającego schronienia uczucia, z ruin jakiegoś marzenia, z rodzącego się przeczucia on już tworzył rzeczy… RMR w liście do Lou Andreas-Salomé, przeł. W. Markowska; na zdjęciu: rzeźba w ogrodzie pałacu Biron, siedziby Musée Rodin; w tle rozświetlona kopuła Dôme des Invalides</p>

<p>Wtorek, 18 czerwca 2013 o 18:47 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Udział nasz: nie znać wyjścia z ciemności zwodzącego nam dusze okręgu, zjawiasz się wśród naszych przeciwności i oświecasz je jak gór potęgę. Nas przewyższa blask twojego trwania, i zaledwie upadek nam pojąć; jak noc czysta wiosennego porównania dzielisz dzień od dnia pośrodku stojąc. Fragment wiersza „Do Anioła”, napisanego przez Rilkego w miasteczku Ronda w południowej Hiszpanii (na zdjęciu) w styczniu 1913 roku (przekład M. Jastruna)</p>

<p>Poniedziałek, 17 czerwca 2013 o 22:51 UTC+02</p>

<p>Ze wszystkich stron otaczali go kochający. Znalazł się w sytuacji boga, który na zapełnionym przez siebie świecie sam nie ma możliwości ruchu, tak że pozostaje mu tylko kierunek pionowy: zejście do piekieł lub wniebowstąpienie. Dlatego też miał wrażenie, że jest umarły, bo pozbawiony był tego, co ludzkie, nie będąc przy tym zdolnym do tego, co boskie. RMR „Notatka”, przeł. T. Ososiński; poniżej: John William Waterhouse „Nymphs Finding the Head of Orpheus”, detal, 1900</p>

<p>Poniedziałek, 17 czerwca 2013 o 21:05 UTC+02</p>

<p>W czasie, gdy cała jego natura gorąco tęskniła za tym, by kochać, z bólem zdał sobie sprawę, że nie odnajdzie przedmiotu swojej miłości… Wszystkie te szczere twarze, które się do niego cisnęły, zasłaniały mu widok na nieśmiałą, pochyloną twarz nieznajomej ukochanej. Przeczucie jej rysów słabło w nim wobec wyrazistości tych, którzy przyszli, by go kochać. Stracił orientację… Nie potrafił już marzyć: cała jego przyszłość minęła. RMR „Notatka”, przeł. T. Ososiński; poniżej: Dante Gabriel Rossetti „The Beloved”, 1865, Tate Britain</p>

<p>Niedziela, 16 czerwca 2013 o 13:43 UTC+02</p>

<p>Jak bliski, jak pojęty kraj cierpienia pod surowego nieba jednią. Rzekłbyś, horyzontalnie zamyślona twarz w poziomym trwaniu wobec głębokości świata. RMR „Ô Lacrimosa”, przeł. M. Jastrun; poniżej: John Singer Sargent „In a Punt”, 1889</p>

<p>Sobota, 15 czerwca 2013 o 22:00 UTC+02</p>

<p>Tylko rzeczy przemawiają do mnie. Dzieła Rodina, gotyckie katedry, sztuka antyku, wszystkie przedmioty, które osiągnęły doskonałość. One to ukazały mi prawdziwe wzorce, otworzyły mi oczy na pełen ruchu, żywy świat, widziany zwyczajnie i po prostu, bo tylko on może stać się bodźcem do twórczości. RMR w liście do Lou Andreas-Salomé, przeł. W. Markowska; poniżej: Auguste Rodin „Paolo et Francesca dans les nuages”, Musée Rodin</p>

<p>Czwartek, 13 czerwca 2013 o 20:48 UTC+02</p>

<p>Myślę o Tobie każdej chwili dnia, wszystkie me uczucia i niepokoje towarzyszą Ci po wszystkich drogach. Każde tchnienie wiatru, które Ci muśnie czoło, złoży Ci pocałunki moich warg, sen każdy przemówi do ciebie moim głosem. RMR w liście do Lou Andreas-Salomé, przeł. W. Markowska; poniżej: Gustav Klimt „Pocałunek”, 1907/08</p>

<p>Środa, 12 czerwca 2013 o 21:10 UTC+02</p>

<p>Nie to jedynie stanowi o wartości, że dwoje ludzi poznaje się wzajemnie, ważniejsze, by się poznali we właściwym czasie i wspólnie święcili głębokie, pełne ciszy chwile, gdy razem snują swe marzenia, by móc się burzom wspólnie przeciwstawić. Iluż to ludzi mija się ze sobą, gdyż nie znaleźli czasu, by się do siebie wzajem przyzwyczaić; zanim dwoje istot potrafi razem dzielić zły los, musi przedtem zaznać ze sobą szczęścia, zachować wspólne piękne wspomnienia, tylko one bowiem mogą przywołać na ich wargi przyjazny uśmiech i jednaką tęsknotę w sercach. RMR w liście do Lou Andreas-Salomé, przeł. W. Markowska; poniżej: Gustav Klimt „Spełnienie”, 1905</p>

<p>Wtorek, 11 czerwca 2013 o 18:47 UTC+02</p>

<p>Wszystko zasadza się na cierpliwym dorastaniu, a potem – rodzeniu. Dać możliwość doskonalenia się każdemu wrażeniu i każdemu ziarnu uczucia całkowicie w środku, w ciemności, w tym, co niewypowiedziane, w nieświadomym, w sferze, której nie sięga nasze rozumienie, i oczekiwać z głęboką pokorą i cierpliwością godziny nadejścia nowej jasności: wyłącznie to jest życie dla sztuki… RMR „Listy do młodego poety”, przeł. J. Nowotniak</p>

<p>Niedziela, 9 czerwca 2013 o 21:12 UTC+02</p>

<p>Lecz my, pragnący tak wielkich tajemnic, którzy tak często z rozpaczy czerpiemy moc błogiej przemiany… RMR „Elegie duinejskie”; poniżej: Gustave Moreau „Hésiode et la Muse”, 1891, Musée d&#39;Orsay</p>

<p>Sobota, 8 czerwca 2013 o 19:06 UTC+02</p>

<p>Jestem niezadowolony z siebie, gdyż żyję bez codziennej pracy, znużony, w ciągłym smutku. Kiedy wreszcie, Lou, to moje mizerne życie stanie się bogatsze, kiedy ta nieudolność, ociężałość i przygnębienie przemienią się w zwykłą prostą radość, za którą tak tęsknię? Rilke w liście do Lou Andreas-Salomé, przeł. W. Markowska</p>

<p>Środa, 5 czerwca 2013 o 22:01 UTC+02</p>

<p>Rainer Maria Rilke dodał(a) nowe zdjęcie.</p>

<p>Sław przed Aniołem świat, nie ten wyrażalny, przed nim próżno byś chełpił się przepychem uczuć; w bezmiarze, tam, gdzie on czuje stokrotnie, tyś nowicjuszem. Więc pokaż mu rzeczy zwykłe, co z pokolenia na pokolenie żyją w nas jako nasza własność, pod ręką, w spojrzeniu. Powiedz mu rzeczy. Stać będzie wstrząśnięty, jak stałeś u powroźnika w Rzymie lub u garncarza nad Nilem. RMR „Elegie duinejskie”, przeł. M. Jastrun</p>

<p>Wtorek, 4 czerwca 2013 o 22:37 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} 8 stycznia roku 1911 Rilke przybywa do Aleksandrii w Egipcie, kontynuując swą podróż po Afryce Północnej. Niezwłocznie udaje się stamtąd do Kairu. 10 stycznia rozpoczyna wyprawę statkiem w górę Nilu. Z Heluan wyrusza w kierunku Sakkary w pobliżu starożytnego Memfis, a następnie do Luksoru i Doliny Królów. Dociera aż do wyspy File, po czym z końcem miesiąca powraca do Kairu. 24 lutego wyjeżdża do Heluan, 29 marca zawita w Wenecji. Ruiny świątyni w Karnaku, fot. T. Marciniak</p>

<p>Niedziela, 2 czerwca 2013 o 21:18 UTC+02</p>

<p>Rainer Maria Rilke dodał(a) nowe zdjęcie.</p>

<p>Lecz my zostajemy, ach, dla nas chwałą jest kwitnąć, i w opóźnione wnętrze skończonego owocu wchodzimy, zdradzeni. W niewielu tak silnie wzbija się żądza działania, że stają natychmiast gotowi i jarzą się pełnią serca, kiedy namowa kwitnienia jak słodkie powietrze nocy młodość ich ust porusza, lekko dotyka ich powiek: to może bohaterowie lub wcześnie mający umrzeć, którym śmierć-ogrodniczka inaczej skręciła żyły. Ci wybiegają naprzód, wyprzedzając swój uśmiech jak w łagodnych wgłębionych obrazach Karnaku zaprzęg konny wyprzedza zwycięskiego króla. RMR „Elegie duinejskie”, przeł. M. Jastrun, fot. M. Palinchak</p>

<p>Sobota, 1 czerwca 2013 o 21:39 UTC+02</p>

<p>Łagodnym przemijaniem pokwitająca twarz spoczywa na czaszki płaszczyźnie dawnej, co winnicy skłonem opada, cała obrócona w stronę wszechświata, ku ognisku światła. RMR „Głowa Amenofisa IV w Berlinie”, przeł. A. Pomorski Amenofis IV (Amenhotep IV, Echnaton), władca starożytnego Egiptu z XVIII dynastii, syn Amenhotepa III i królowej Teje, mąż królowej Nefertiti, ojciec faraona Tutanchamona. Reformator, próbował wprowadzić monoteizm, wiarę w jedynego boga Atona. Przeniósł stolicę z Teb do nowo wybudowanego miasta słońca Achetaton (horyzont Atona). Faraon przyjął też nowe imię Echnaton (blask Atona). Rilke podziwiał rzeźbę głowy faraona w Muzeum Egipskim (Neues Museum) w Berlinie. Poświęcił jej także wiersz „Głowa Amenofisa IV w Berlinie”</p>

<p>Piątek, 31 maja 2013 o 09:06 UTC+02</p>

<p>Rainer Maria Rilke dodał(a) nowe zdjęcie.</p>

<p>Co pozostaje epoce, która wierzy, że najczystsza szczęśliwość istnieje w wiecznych niebiosach, a najkrwawsze cierpienie w płonącym piekle? Blask i mrok, miłość i nienawiść, tęsknota i rozpacz, spełnienie i wieczność, gniew i lękliwość – to wszystko nie do niej należy. Leży uboga i bezbarwna w samym środku tego wszystkiego i ma tylko jeden jedyny zmierzch ponad nocą i dniem. RMR „Dziennik florencki”, przeł. B. Antochewicz, fot. AG Photographe</p>

<p>Środa, 29 maja 2013 o 21:30 UTC+02</p>

<p>Czarna jest jeszcze wilgoć na moich, śpiącego, stopach, mało widoczna. To podobno rosa. Ach, więc ja, Judyta, wracam od niego, z polowego posłania, z namiotu, jego głowę odcedzam, po trzykroć pijaną krew. Winem pijaną, pijaną kadzidłem, pijaną mną — a teraz trzeźwą jak rosa. Nisko zwieszona głowa nad trawą o świcie; a ja urastam ponad własne kroki, ja w uniesieniu. RMR „Powrót Judyty”, przeł. A. Pomorski Gustav Klimt „Judyta”, 1909, Wenecja, Galleria d&#39;Arte Moderna</p>

<p>Środa, 29 maja 2013 o 08:57 UTC+02</p>

<p>Serce, moje chwalebne serce, bij o przeciwny wiatr: to ja biegnę, ja biegnę, a szybciej głos we mnie, mój, którym wołać będę, ptasi krzyk, do miasta w nieszczęściu. RMR „Powrót Judyty”, przeł. A. Pomorski Wiersz ten wywodzi się ze szkicu „Figurines pour un ballet”, powstałego w połowie lipca roku 1911. Monolog Judyty przerobił poeta później na samodzielny utwór prozą i wpisał go do podarowanego księżnej Marie Taxis tomiku Sandro Botticelli „Powracająca Judyta”, 1470, Uffizi</p>

<p>Czwartek, 23 maja 2013 o 11:00 UTC+02</p>

<p>Kochający mogliby to wypowiedzieć cudownie, w powietrzu nocnym, gdyby umieli, gdyż może wszystko nas zataja. Patrz, drzewa są, domy zamieszkiwane przez nas jeszcze trwają. My tylko mijamy obok wszystkiego jak fala powietrza. RMR „Elegie duinejskie”, przeł. M. Jastrun</p>

<p>Wtorek, 21 maja 2013 o 21:38 UTC+02</p>

<p>Spójrz, niepewna pewność ptaka, co niemal zna podwójność swej genezy, jakby był duszą Etruska, zmarłego, którego proch przyjęła głąb grobowca, ale z postacią leżącą na wieku. I jak jest trwożne to, co latać musi, rzuciwszy łono. I jak przerażone sobą przeszywa powietrze, pęknięciem na filiżance. Tak ślad nietoperza przecina rysą porcelanę zmierzchu. RMR „Elegie duinejskie”, przeł. M. Jastrun</p>

<p>Piątek, 17 maja 2013 o 20:55 UTC+02</p>

<p>Cóż są, o Panie, miasta możne? W zatraty, w zguby swej godzinie są jak ucieczka przed płomieniem i nic im nie jest pocieszeniem, i jako cień ich dzień pominie. A tam jest śmierć. Nie tamta, co ukłony już im w dzieciństwie dziwne zasyłała — tamta śmierć mała, byle zrozumiała; ale jak owoc cierpki i zielony w nich śmierć osobna, własna, niedojrzała. RMR „Księga godzin”, przeł. A. Pomorski Raoul Dufy „Carnaval sur les Grands Boulevards”, 1903</p>

<p>Czwartek, 16 maja 2013 o 19:15 UTC+02</p>

<p>Tyś mi jak wielka brama była, która się wnet otworzy. Tyś ucho ku mnie nakłoniła i moja pieśń się zagubiła w tobie jak w wielkim borze. Tak sen z tysiąca jednej nocy spełniłem tobie moim śpiewem. Bóg spojrzał na mnie: i olsnął patrzący… Ale ty jesteś drzewem. RMR „Zwiastowanie”, przeł. M. Jastrun Heinrich Vogeler „Verkündigung”, 1901</p>

<p>Środa, 15 maja 2013 o 21:25 UTC+02</p>

<p>Rainer Maria Rilke dodał(a) nowe zdjęcie.</p>

<p>Sugestywne państwo, sól i szkło ubóstwa wymieniające na skarby narodów. Piękna przeciwnego świata, która aż do swoich drobiazgów zdobniczych, pełna stoi uczajonych energii, co się rozgałęziały w coraz delikatniejszych nerwach – ta Wenecja. RMR „Malte”, przeł. W. Hulewicz] {Pierre-Auguste Renoir „Wenecja. Pałac Dożów”, 1881</p>

<p>Wtorek, 14 maja 2013 o 07:32 UTC+02</p>

<p>Trochę ziemi, co jest jak wypalona od słońca. Jakby się dłużył bez końca niedokonany gest uniesionej ręki dziewczęcej; nic jej nie trzeba więcej, po nic nie sięga, nie prosi, jakby podbródka miękko właśnie dotknęła ręką, z nagłym uczuciem ją wznosi… A nam cóż? głębiej, głodniej, w tym, co było, szukać uroku i uśmiechać się: trochę pogodniej niż, powiedzmy, w zaprzeszłym roku. RMR „Tanagra”, przeł. A. Pomorski Gustav Klimt „Griechische Antike - Das Mädchen von Tanagra” 1890, Kunsthistorisches Museum, Wiedeń</p>

<p>Poniedziałek, 13 maja 2013 o 21:14 UTC+02</p>

<p>Każdy anioł przeraża. Lecz, biada mi, dla was zaśpiewam, o was, nieomal zabójcze ptaki duszy, wiedzący o was. Gdzież są dni Tobiasza, gdy jeden z Promieniejących stanął u prostych wrót domu, w na wpół podróżnym stroju i już nie budzący grozy… RMR „Elegie duinejskie”, przeł. M. Jastrun Andrea del Verrocchio „Tobiasz i Anioł”, 1470-1475, National Gallery, Londyn</p>

<p>Piątek, 10 maja 2013 o 08:58 UTC+02</p>

<p>O, to jest zwierzę, które nie istnieje. A oni tego nie wiedzieli wcale; kochali postać, kroczącą wspaniale, i blask, co cicho w oczach błękitnieje. Nie było go. Lecz z ich miłości czyste wzrosło. RMR „Sonety do Orfeusza”, przeł. W. Hulewicz; poniżej: „Jednorożec w rajskim ogrodzie”, jedna z siedmiu późnogotyckich tapiserii z cyklu „Polowanie na jednorożca”, („La Chasse à la licorne”), utkanych w latach 1495–1505 w Niderlandach, Metropolitan Museum of Art</p>

<p>Czwartek, 9 maja 2013 o 22:38 UTC+02</p>

<p>Czy nie czas już, byśmy kochając oderwali się od przedmiotu miłości i drżąc mu sprostali: jak wytrzymuje strzała cięciwę, aby skupiona w odskoku była czymś więcej niż jest. Bo nigdzie nie można pozostać. RMR „Elegie duinejskie”, przeł. M. Jastrun; poniżej: Heinrich Vogeler „Sehnsucht (Träumerei)”, ok. 1900</p>

<p>Środa, 8 maja 2013 o 22:04 UTC+02</p>

<p>Inne ma tchnienie głos prawdziwej pieśni. Tchnienie wokół nicości. Oddech w Bogu. Wiatr. RMR „Sonety do Orfeusza”, przeł. M. Jastrun</p>

<p>Środa, 8 maja 2013 o 21:35 UTC+02</p>

<p>Śpiew, jak nauczasz, nie jest z pożądania, ani to spełnień jeszcze osiągalnych droga; śpiew to istnienie. Rzecz łatwa dla Boga. Lecz kiedy my jesteśmy? A kiedy On skłania ku naszym bytom Ziemię, gwiazdy, jutrznie? RMR „Sonety do Orfeusza”, przeł. M. Jastrun</p>

<p>Wtorek, 7 maja 2013 o 22:23 UTC+02</p>

<p>Choćby odbicie wodne zmąciło kształty swoje, nie trać obrazu. Tylko w oboim żywiole stają się głosy od razu wieczne, łagodne. RMR „Sonety do Orfeusza”, przeł. M. Jastrun; na fotografii: Château de Vaux le Vicomte</p>

<p>Poniedziałek, 6 maja 2013 o 13:26 UTC+02</p>

<p>Drżącymi wznosimy cię dłońmi, atom na atom kładziemy. Lecz któż ukończyć cię zdolny, o, ty katedro. Czym jest Rzym? On się rozpada. Czym jest świat? Będzie pobity nim twoje wieże zwieńczą kopuły, nim z bezmiarów mozaiki twoje promienne czoło się wzniesie. Lecz czasem we śnie uda mi się twą przestrzeń zobaczyć od głębi początku po dachu brzeg złocisty. I widzę: wystrój ostatni budują i tworzą moje zmysły. RMR „Księga godzin”, przeł. A. Lam; na fotografii wnętrze katedry Notre Dame w Rouen</p>

<p>Niedziela, 5 maja 2013 o 21:21 UTC+02</p>

<p>Zachowaj tedy równowagę, Boże. Kto ciebie kocha i kto ciebie może oglądać, w mroku twarzy twojej pyta i drżąc jak świeca w tchnieniu twym się pali, też nie posiada ciebie. Gdy się chwyta ciebie modlitwą nocną i przyjść musisz, tyś gość, który na krótko doń zawita, by wnet iść dalej. RMR „Księga godzin”, przeł. A. Pomorski; na fotografii wnętrze katedry św. Cecylii w Albi</p>

<p>Sobota, 4 maja 2013 o 19:59 UTC+02</p>

<p>Rainer Maria Rilke dodał(a) nowe zdjęcie.</p>

<p>{Świat wczorajszy} Paryż, lata dwudzieste XX wieku. Podczas swego ostatniego pobytu w tym mieście Rilke budził mieszane uczucia. Dla licznych wytwornych dam – nawet dla amerykańskiej „amazonki” Natalie Clifford Barney – był ozdobą ich salonów; niemniej, wedle relacji Jaloux, znaleźli się i tacy, którzy wzbraniali się gościć tego „niemieckiego poetę”. Paul Valéry żywił dla Rilkego tak głębokie uwielbienie, iż nosił się z myślą, by zaproponować przyznanie mu orderu Legii Honorowej. Na fotografii: dwie amerykańskie pisarki Solita Solano oraz Djuna Barnes w paryskiej kawiarni, rok 1922</p>

<p>Czwartek, 2 maja 2013 o 18:45 UTC+02</p>

<p>Zamknij, zamknij mocno oczy. Czy to było to? Wiesz o tym ledwie. Nie potrafisz już tego od swego wnętrza oddzielić. Niebo we wnętrzu, któż się tak zaraz rozpoznać ośmieli? A serce bije i bije, nie zważa. A jednak, jak wiesz, możemy wieczorem się zamknąć, jak anemony, zdarzenia jednego dnia zamykając w sobie, i nieco więksi znowu otworzyć się z rana. I czynić tak nie tylko nam wolno, lecz czynić to właśnie mamy: uczyć się zamykania nad jakąś nieskończonością. RMR „Improwizacje z capryjskiej zimy”, przeł. B. Antochewicz</p>

<p>Środa, 1 maja 2013 o 20:11 UTC+02</p>

<p>A teraz zamknij oczy, trwaj w milczeniu, byśmy to wszystko zamknąć mogli w ciemności naszej i wytchnieniu, (jak ktoś do kogo to należy). Przy życzeniach, przy projektach, niespełnionych, które kiedyś wykonamy, tam gdzieś w nas głęboko tkwi również to; jest – jak list, który zamykamy. Miej oczy zamknięte. Tam tego nie ma, tam nie ma niczego, tylko noc długa; mrok izby wokoło małego płomienia, (ciemności dobrze ci znane). Lecz w tobie jest teraz to wszystko i czuwa, i niesie oblicze twe pełne marzenia jak fale… RMR „Improwizacje z capryjskiej zimy”, przeł. B. Antochewicz; na zdjęciu: La certosa di San Giacomo, Capri</p>

<p>Środa, 1 maja 2013 o 11:58 UTC+02</p>

<p>Wiatr podgórski: czy się nie odbijał od jej czoła jasno jak promienie? Odwiatr zwierza czy jej nie spowijał lekko rzeźbiąc: czy w odzienie nie oblekał piersi nieświadomej jak w przeczucia zmienne? Kiedy ona, jakby cały świat był jej widomy, nie w przepychu szat, nie rozogniona, parła w sforze nimf i psów przed siebie, łuku próbująca, pełna chłodu… RMR „Artemida z Krety”, przeł. A. Pomorski; na zdjęciu rzymska kopia rzeźby Leocharesa, Luwr</p>

<p>Wtorek, 30 kwietnia 2013 o 21:35 UTC+02</p>

<p>Na ląd bogini wyszła. Gdzie stąpnęła po młodym brzegu swoją szybką stopą, przez całe przedpołudnie źdźbła i kwiaty, ciepłe, splecione jak w uścisku ciała, dźwigały się. A ona szła i biegła. RMR „Narodziny Wenus”, przeł. A. Pomorski; poniżej: „Narodziny Wenus” pędzla Gustave&#39;a Moreau</p>

<p>Wtorek, 30 kwietnia 2013 o 20:14 UTC+02</p>

<p>A wtedy w tego ciała ciemną świeżość jak wiatr poranny pierwszy oddech wszedł. I w najzwiewniejszej treści w drzewach żył począł się szept, i szemrająca krew ocknęła się w głębinach swoich skrytych. A wiatr ten rósł i rósł, i wciskał się do płuc oddechem pełnym, w nowe piersi, napełniał je, wymykał się cichaczem — że niby żagiel pełen wielkiej dali zwinną dziewczynę niosły ku wybrzeżu. RMR „Narodziny Wenus”, przeł. A. Pomorski; poniżej detal obrazu Sandra Botticellego „Narodziny Wenus”, Uffizi</p>

<p>Poniedziałek, 29 kwietnia 2013 o 19:27 UTC+02</p>

<p>Królu, w mrok się kryjesz bez odzewu, ale przecież mam cię w swojej mocy. Patrz, nie wydrzesz mi mojego śpiewu, — wokół nas tężeje pustka nocy. Złym, zawiłym sercem siebie warci, uniesieni chmurą twego gniewu, chwytem szponów wściekle w siebie wżarci, wirujemy, nienawistnie zwarci: Czujesz jednak, jak nas coś przekształca? Królu, królu, duch na szali waży. Gdy wczepiamy się z wściekłością w twarzy — ty w młodzika, królu, a ja w starca: on w gwiazdozbiór wspólny nas kojarzy. RMR „Dawid śpiewa przed Saulem”, przeł. A. Pomorski; poniżej: Rembrandt „Saul i Dawid”, 1650-1670, Mauritshuis, Haga</p>

<p>Niedziela, 28 kwietnia 2013 o 18:43 UTC+02</p>

<p>A jego lewa ręka wiodła: ją. Tę ukochaną tak, że z jednej liry wyszło skarg więcej niż z lamentu wszystkich płaczek; że powstał cały świat ze skargi, w której wszystko raz jeszcze było: las, dolina, droga i sioło, pole, rzeka, zwierzę; że wokół tej elegijnej planety jak wokół jakiejś innej Ziemi słońce i ciche niebo gwiaździste krążyło, niebo elegii z odkształconymi gwiazdami: — tę, tak umiłowaną. RMR „Orfeusz, Eurydyka, Hermes”, przeł. M. Jastrun; poniżej: Auguste Rodin „Orfeusz i Eurydyka”, 1893, The Metropolitan Museum of Art</p>

<p>Sobota, 27 kwietnia 2013 o 20:48 UTC+02</p>

<p>Lecz ona szła wiedziona ręką boga krokiem spętanym przez wstęgi całunu, niepewnie, cicho, bez niecierpliwości. I była w sobie tą, co ma nadzieję śmiałą, i nie myślała o mężczyźnie idącym przed nią ani o drodze ku życiu. I była w sobie. I umarłych byt wypełniał ją jak pełnia. Jak owoc pełen słodyczy i mroku, tak była pełna swojej wielkiej śmierci, tak nowej, że nie rozumiała nic. RMR „Orfeusz, Eurydyka, Hermes”, przeł. M. Jastrun; poniżej: Jean-Baptiste Camille Corot „Orfeusz wyprowadzający Eurydykę z podziemi”, 1861, Museum of Fine Arts, Houston</p>

<p>Sobota, 27 kwietnia 2013 o 14:59 UTC+02</p>

<p>Król siedział, dumał w dzień o startych rysach, wspominał czyny dokonane, nie spełnione rozkosze, myślał o charcicy ulubionej — Ale wieczorem sklepiła Abisag ciało swe nad nim. A jego zmącone życie leżało puste, dzikie jak wybrzeże morza pod konstelacją cichych piersi. I nieraz jako stary znawca kobiet poznawał patrząc zza brwi swojej gęstej usta bez pocałunków, nieruchome; i widział: uczuć jej gałęzie świeże nie opuszczają się do gruntu jego dni. Mróz go przejmował. Jak pies nasłuchiwał w sobie i szukał siebie w swej ostatniej krwi. RMR „Abisag”, przeł. M. Jastrun; poniżej: Pedro Américo „Dawid i Abisag”, 1879</p>

<p>Piątek, 26 kwietnia 2013 o 11:09 UTC+02</p>

<p>Nikt nie jest mu namiastką. Ja nią jestem. Jestem namiastką. Aż do końca jestem, jak nikt. Cóż bowiem mi zostaje po tym, czym tutaj byłam? Tyle przecież jestem, ile umieram. Czy ci nie mówiły podziemia, że to łoże, co tam czeka, należy do nich? Przecież się żegnałam. Żadne nie równa się z tym pożegnaniem. Żaden śmiertelny nie dostanie więcej. Odeszłam przecież, by rozpuścić, rozpleść wszystko, co grzebie tego, który teraz jest moim mężem. Zabierz mnie stąd: za niego przecież umrę. RMR „Alkestis”, przeł. A. Pomorski; poniżej: Jean François Pierre Peyron „Śmierć Alkestis”, 1785, Luwr</p>

<p>Czwartek, 25 kwietnia 2013 o 21:22 UTC+02</p>

<p>Inaczej stałby krótki, odkształcony ten kamień z jawnie odłamanymi ramiony i nie mógłby się skórą drapieżnika mienić i z wszystkich krańców nie wybuchałby od razu jak gwiazda: bowiem każde miejsce tego głazu widzi cię. Musisz twoje życie zmienić. RMR „Starożytny tors Apollina”, przeł. M. Jastrun, fot. J. Dahlin</p>

<p>Środa, 24 kwietnia 2013 o 10:46 UTC+02</p>

<p>I cóż miałbyś mi do powiedzenia, czemu duszę moją niepokoisz, skoro w górę nie śmiąc wznieść spojrzenia sam przed Niewypowiedzianym stoisz? Patrz, mężczyzno, jak porywa chwałą, co wysłowić przyszło nam… RMR „Safona do Alkajosa”, przeł. A. Pomorski; poniżej: Lawrence Alma-Tadema „Safona i Alkajos”, 1881</p>

<p>Wtorek, 23 kwietnia 2013 o 22:12 UTC+02</p>

<p>Siostry myślą o mnie przędąc od rana. Dom jest pełen znajomych kroków. Tylko ja, daleka i wygnana, i jak prośba milcząca drżę skrycie, gdyż bogini piękna w samym środku swoich mitów lśni i żyje moim życiem. RMR „Eranna do Safony”, przeł. M. Jastrun; poniżej obraz Simeona Solomona „Safona i Eranna w ogrodzie w Mitylenie”, 1864, Tate</p>

<p>Wtorek, 23 kwietnia 2013 o 09:03 UTC+02</p>

<p>Bóg, skoro odział swoje weń ubóstwo, niemal się spłoszył zbyt wystawnym strojem racząc się stropić zagubieniem swoim w łabędziu. Lecz nagliło go oszustwo do czynu, jeszcze nim przeniknął sedno uczuć obcego bycia. Już wiedziała, kto się łabędziem zniża do jej ciała rozchylonego… RMR „Leda”, przeł. A. Pomorski; na fotografii: „Leda i łabędź”, rzeźba Jacquesa Sarazina, ok. 1640–50, The Metropolitan Museum of Art</p>

<p>Niedziela, 21 kwietnia 2013 o 21:24 UTC+02</p>

<p>Ziemio, umiłowana, chcę. O, wierz, nie trzeba by było odtąd twych wiosen, by mnie zjednać dla ciebie — jedna, ach, jedna, to już za wiele dla mojej krwi. Bezimiennie przystałem na ciebie, z najdalszych oddali. Tyś zawsze miała słuszność, i twoim świętym pomysłem jest zgon poufny. RMR „Elegie duinejskie”, przeł. M. Jastrun</p>

<p>Sobota, 20 kwietnia 2013 o 20:42 UTC+02</p>

<p>Zostanie nam może jakieś drzewo na stoku, byśmy je co dzień oglądali na nowo; zostanie wczorajsza droga i krnąbrna wierność przyzwyczajenia, któremu spodobało się u nas, i tak zostało, i nie odeszło. O, i noc, noc, gdy wicher pełen przestworów niszczy nam twarz… RMR „Elegie duinejskie”, przeł. M. Jastrun</p>

<p>Piątek, 19 kwietnia 2013 o 20:17 UTC+02</p>

<p>Nie tylko wszystkie poranki lata –, nie tylko jak w dzień przechodzą i promienieją przed świtem. Nie tylko dni, tak czułe wśród kwiatów, a górą, wśród rozrośniętych drzew, mocarne i potężne. Nie tylko skupienie tych rozbudzonych sił, nie tylko drogi, nie tylko łąki wieczorem, nie tylko, po późnej burzy, oddech czystego powietrza, nie tylko sen nadchodzący i wieczorne przeczucie… lecz noce! Lecz podniebne, wysokie, letnie noce, lecz gwiazdy, gwiazdy przychylne ziemi. O, być umarłym kiedyś i znać je nieskończenie, te wszystkie gwiazdy: bo jak, jak, jak o nich zapomnieć! RMR „Elegie duinejskie”, przeł. A. Lam</p>

<p>Piątek, 19 kwietnia 2013 o 09:44 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Wenecja} I stałem tak między nimi, i rad byłem, że nie wyjeżdżam. Wkrótce zimno będzie. Miękka ta, opiatyczna Wenecja ich przesądów i potrzeb znika razem z tymi sennymi cudzoziemcami – i pewnego ranka zjawia się ta inna, rzeczywista, czujna, nieprzystępna a krucha aż do pęknięcia, wcale nie wymarzona: ta pośrodku nicości na zatopionych lasach zachciana, wymuszona i wreszcie tak na wskroś istniejąca Wenecja. RMR „Malte”, przeł. W. Hulewicz</p>

<p>Wtorek, 16 kwietnia 2013 o 21:56 UTC+02</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Sewilla} Od Sewilli nie oczekiwałem niczego prócz słońca – i nie doznałem zawodu. RMR w liście do Marie von Thurn und Taxis; w Sewilli Rilke zatrzymał się na tydzień (3-8 grudnia 1912 roku) w drodze z Toledo do Rondy</p>

<p>Poniedziałek, 15 kwietnia 2013 o 20:00 UTC+02</p>

<p>Ach, te poezje to takie nic, kiedy się je pisze za młodu. Powinno się z tym czekać i gromadzić sens i słodycz przez całe jedno życie, i to długie, o ile możności, a potem na samym końcu, może potem mogłoby się napisać dziesięć dobrych wierszy. RMR „Malte”, przeł. W. Hulewicz</p>

<p>Niedziela, 14 kwietnia 2013 o 17:03 UTC+02</p>

<p>Tak, pragnęły cię wiosny. Żądała gwiazda niejedna, abyś ją przeczuł… I wszystko to było zleceniem. Czy mu sprostałeś? Czy nie byłeś zawsze roztargniony czekaniem… RMR „Elegie duinejskie”, przeł. M. Jastrun, fot. S. Springstein</p>

<p>Sobota, 13 kwietnia 2013 o 17:41 UTC+02</p>

<p>Wiele miejsc już zwiedziłem, wchłonąłem wszystkie wrażenia, jakbym od jutra miał je znać na zawsze… I owo szczęście pierwszych dróg, jakie poddaje się próbie, niewymowne poczucie nieomylności kroku, jak gdyby za rękę prowadził jakiś niewidzialny przewodnik. RMR w liście do księżnej Marie von Thurn und Taxis</p>

<p>Czwartek, 11 kwietnia 2013 o 21:41 UTC+02</p>

<p>Moja matka, chce pani powiedzieć. Tak, to już wielu ludzi mówiło. Słyszała pani pewno o tym, choć unikają tutaj jej imienia. Opuściła mego ojca. Podróżuje. Ma ze sobą zawsze tylko tyle, ile jej potrzeba w drodze, nawet miłości. RMR „Ewald Tragy”, przeł. W. Wirpsza</p>

<p>Środa, 10 kwietnia 2013 o 21:44 UTC+02</p>

<p>Być miłowanym znaczy spalać się. Miłować to: świecić niewyczerpanym olejem. Być miłowanym znaczy przemijać, miłować znaczy trwać. RMR „Malte”, przeł. W. Hulewicz, fot. R. Maximilian</p>

<p>Wtorek, 9 kwietnia 2013 o 21:57 UTC+02</p>

<p>I nie ma się nikogo i nic, i jeździ się po świecie z walizką i z pudłem książek, i właściwie bez ciekawości. Co to właściwie za życie: bez domu, bez odziedziczonych rzeczy, bez psów. Gdyby się miało przynajmniej wspomnienia. Ale kto je ma? Gdyby dzieciństwo było, ale jest pogrzebane. Może trzeba być starym, aby dosięgnąć tego wszystkiego? RMR „Malte”, przeł. W. Hulewicz</p>

<p>Poniedziałek, 8 kwietnia 2013 o 21:14 UTC+02</p>

<p>Rainer Maria Rilke dodał(a) nowe zdjęcie.</p>

<p>Tak, co do ojca… To wspaniały człowiek. Kocham go. Jest taki dystyngowany i serce ma szczerozłote. Ale ludzie pytają go: „Kim jest pański syn?” A on się wtedy wstydzi i jest zakłopotany. Bo cóż tu powiedzieć? Tylko poetą? Po prostu śmieszne. Nawet gdyby to było możliwe, to przecież żadne stanowisko. Nie daje dochodów, nie daje żadnego stopnia służbowego ani uprawnień do emerytury, słowem: taki człowiek nie jest związany z życiem. RMR „Ewald Tragy”, przeł. W. Wirpsza; na fotografii Rilke w roku 1913 podczas pobytu w Bad Rippoldsau</p>

<p>Poniedziałek, 8 kwietnia 2013 o 09:16 UTC+02</p>

<p>Patrzałem w kartki jak w wyrazy twarzy, co pociemniały od długiego zadumania. Czas się zatrzymał wokół mego zaczytania. I nagle światło na kartkach się jarzy, i wieczór się z zamętu słów wyłania, zachód… na wszystkich kartkach, które lśnią. Jeszczem nie podniósł oczu, a już długie wiersze nagle się rwą i już się toczą słowa, które wypadły w wątków, dokąd chcą… RMR „Zaczytany”, przeł. M. Jastrun</p>

<p>Niedziela, 7 kwietnia 2013 o 20:41 UTC+02</p>

<p>Siedzę i czytam poetę. Wielu jest ludzi w sali, ale nie czuje się ich. Są w książkach. Czasem ruszają się wśród stronic jak ludzie, którzy śpią i obracają się między dwoma snami. Ach, jak to dobrze być pośród czytających ludzi… Choćbyś podszedł do którego i dotknął go lekko: nie poczuje nic. A gdy wstając potrącisz sąsiada i przeprosisz go, skinie w stronę, z której posłyszał twój głos, twarz jego zwraca się ku tobie i nie widzi cię, a włosy jego są jak włosy śpiących. RMR „Malte”, przeł. W. Hulewicz</p>

<p>Niedziela, 7 kwietnia 2013 o 08:40 UTC+02</p>

<p>Ten, który miał tę myśl niepokojącą… będzie musiał usiąść… i pisać dzień i noc. RMR „Malte”, przeł. W. Hulewicz</p>

<p>Sobota, 6 kwietnia 2013 o 21:11 UTC+02</p>

<p>Tu, wśród gasnących, bądź, w królestwie nocy, bądź szkłem dźwięczącym, co się rozbiło już w dźwięku. RMR „Sonety do Orfeusza”, przeł. M. Jastrun, fot. AG Photographe</p>

<p>Piątek, 5 kwietnia 2013 o 20:34 UTC+02</p>

<p>Patrz, żyję. Z czego? Ani dzieciństwo ni przyszłość nie tracą nic z siebie… Byt niezmierzony wytryska z mojego serca. RMR „Elegie duinejskie”, przeł. M. Jastrun, fot. C. Dancer</p>

<p>Czwartek, 4 kwietnia 2013 o 09:03 UTC+02</p>

<p>Rainer Maria Rilke dodał(a) nowe zdjęcie.</p>

<p>Lecz słuchaj wielkiego powiewu, tej nieprzerwanej wieści, która kształtuje się z ciszy. Od owych młodych umarłych biegnie ku tobie jej szept. RMR „Elegie duinejskie”, przeł. M. Jastrun</p>

<p>Wtorek, 2 kwietnia 2013 o 20:30 UTC+02</p>

<p>Tylko ten, kto jest zdecydowany na wszystko, kto niczego nie wyklucza, nawet tego, co najbardziej zagadkowe, przeżyje relację z kimś innym jako coś żywego i sam wyczerpie też możliwości swojego istnienia. RMR „Listy do młodego poety”, przeł. J. Nowotniak</p>

<p>Poniedziałek, 1 kwietnia 2013 o 20:19 UTC+02</p>

<p>Z trwożnym drżeniem pragniemy stałości, my za młodzi nieraz dla starości i za starzy dla niepodobieństwa. Sprawiedliwi, gdy sławimy zarazem, bo jesteśmy, ach, gałęzią i żelazem, i słodyczą niebezpieczeństwa. RMR „Sonety do Orfeusza”, przeł. M. Jastrun, fot. J. Pawlak</p>

<p>Niedziela, 31 marca 2013 o 21:18 UTC+02</p>

<p>A my, co o wznoszącym się szczęściu myślimy, poczulibyśmy wzruszenie, przerażające nas niemal, gdy to, co jest szczęściem, pada. RMR „Elegie duinejskie”, przeł. M. Jastrun</p>

<p>Sobota, 30 marca 2013 o 18:29 UTC+01</p>

<p>I prowadzi go lekko przez daleki krajobraz Skarg, pokazuje mu słupy świątyń albo ruiny owych zamków, skąd niegdyś książęta Krainy Trenów mądrze władali. I pokazuje mu drzewa płaczu wysokie i łąki rzewnie kwitnącego żalu… RMR „Elegie duinejskie”, przeł. M. Jastrun</p>

<p>Piątek, 29 marca 2013 o 20:31 UTC+01</p>

<p>Noc ta nie była z tysiąca wybraną, była jak inne, co mijają nieskończenie: tutaj śpią psy, tam leżą kamienie, ach, smutna, ach, ta pierwsza lepsza noc, co czeka, kiedy znów nadejdzie rano. Bo aniołowie nie schodzą wezwani przez tak proszących, ani noce wielkie, jasne — wszystko opuszcza tych, którzy się gubią sami, przez swoich ojców rzuceni na pastwę i ze żywota swych matek wygnani. RMR „Ogród oliwny”, przeł. M. Jastrun; poniżej: Auguste Rodin „Chrystus i Magdalena”, ok. 1894, Musée Rodin</p>

<p>Piątek, 29 marca 2013 o 20:19 UTC+01</p>

<p>Jego duch uwolniony zamierzał się może przyoblec w krajobraz, w bezwład. Dosyć mu było na razie aktu męczeństwa. Za umiar poczytał być rzeczą w jej nocnej godzinie, jakby zatem naciągnął na siebie ożałobioną przestrzeń. RMR „Zstąpienie Chrystusa do piekieł”, przeł. A. Pomorski; poniżej rycina wg „Ukrzyżowania” Antoona van Dycka, 1629–30, Royal Academy of Arts</p>

<p>Czwartek, 28 marca 2013 o 18:46 UTC+01</p>

<p>Nie widzę Ciebie. Ani w swym sumieniu. Ani u innych. Ani w tym kamieniu. Jestem sam. Więcej już Ciebie nie widzę. Sam pośród ludzi w trosce i w żałobie, w której im ulżyć chciałem dzięki Tobie, którego nie ma. RMR „Ogrojec”, przeł. A. Pomorski; poniżej: tapiseria wg projektu Bernarda van Orley, ok. 1524-6, Metropolitan Museum of Art</p>

<p>Czwartek, 28 marca 2013 o 12:06 UTC+01</p>

<p>Duch czasu tworzy dla siebie obszerne spichrze siły, bezkształtne, jak wydobyty przez niego z wszechrzeczy rozpęd. Już nie zna świątyń. Tę serca rozrzutność zaoszczędzamy skryciej. Tak, gdzie jeszcze trwa jedna, jedna rzecz wymodlona niegdyś, wysłużona na klęczkach — taka jak jest, istnieje, by zmienić się w niewidzialną. RMR „Elegie duinejskie”, przeł. M. Jastrun</p>

<p>Środa, 27 marca 2013 o 20:20 UTC+01</p>

<p>Któż to nas tak odwrócił, że cokolwiek byśmy czynili, jesteśmy w postawie odchodzącego, kiedy na ostatnim wzgórzu, co mu raz jeszcze całą ukaże dolinę rodzinną, staje, ogląda się, zwleka — tak my żyjemy żegnając się wiecznie. RMR „Elegie duinejskie”, przeł. M. Jastrun</p>

<p>Środa, 27 marca 2013 o 19:12 UTC+01</p>

<p>Rainer Maria Rilke dodał(a) nowe zdjęcie.</p>

<p>Ach, gdybyśmy mogli znaleźć czystą, trwałą, choć wąską dziedzinę ludzką, skrawek urodzajnej ziemi między rzeką a skałą. Gdyż nasze serce wciąż jeszcze przewyższa nas samych… RMR „Elegie duinejskie”, przeł. M. Jastrun</p>

<p>Wtorek, 26 marca 2013 o 22:01 UTC+01</p>

<p>Rainer Maria Rilke dodał(a) nowe zdjęcie.</p>

<p>Jesteśmy tu może tylko po to, by powiedzieć: dom, most, studnia, brama, dzbanek, owocowe drzewo, okno — najwyżej: kolumna, wieża… Ale powiedzieć, zrozum, o, powiedzieć tak, jak nawet samym rzeczom nie marzyło się nigdy. RMR „Elegie duinejskie”, przeł. M. Jastrun</p>

<p>Poniedziałek, 25 marca 2013 o 20:33 UTC+01</p>

<p>Ach, widmo przemijania przez tego, co się nie wzbrania, przechodzi dymem. My, nieustannie śpieszący, przy sile wiecznie trwającej za boski zwyczaj starczymy. RMR „Sonety do Orfeusza”, przeł. M. Jastrun</p>

<p>Poniedziałek, 25 marca 2013 o 20:09 UTC+01</p>

<p>Jestże naprawdę czas niszczący wszystko? Kiedy na górze spokojnej burzy warownię? To serce, serce bogom oddane niewymownie, kiedyż Demiurg stłumi w gwałtownym uścisku? Czy naprawdę tak łamliwi jesteśmy, jak los chciałby przedstawić nas dzisiaj? Czy głęboka zapowiedź w dzieciństwie wczesnym, u korzeni – później – się ucisza? RMR „Sonety do Orfeusza”, przeł. M. Jastrun</p>

<p>Sobota, 23 marca 2013 o 20:12 UTC+01</p>

<p>Wyprzedzaj wszelkie rozstanie, jakby już było za tobą jak zima, co mija właśnie. Bo jest tak nieskończona zima pośród zim wszystkich, mijających obok, że zimujące twe serce pokona. RMR „Sonety do Orfeusza”, przeł. M. Jastrun</p>

<p>Sobota, 23 marca 2013 o 18:47 UTC+01</p>

<p>Ziemio, czyż nie jest to twoim pragnieniem: w nas narodzić się niewidzialnie? — Czy to nie sen twój, być jeden raz niewidzialną? — Ziemio! być niewidzialną! Co, jeśli nie metamorfoza, jest twym naglącym żądaniem? Ziemio, umiłowana, chcę. O, wierz, nie trzeba by było odtąd twych wiosen, by mnie zjednać dla ciebie — jedna, ach, jedna, to już za wiele dla mojej krwi. Bezimiennie przystałem na ciebie, z najdalszych oddali. RMR „Elegie duinejskie”, przeł. M. Jastrun</p>

<p>Piątek, 22 marca 2013 o 19:22 UTC+01</p>

<p>Po wszystkim to. I to był kres. Teraz mam iść, gdy ślepnąc tracę drogę, i czemu żądasz, abym rzekł, żeś jest, gdy sam już Ciebie odnaleźć nie mogę. Już Cię nie odnajduję. Ciebie nie ma we mnie. Ni w innych. Ni w trwaniu kamienia. Już Cię nie odnajduję. Jestem sam. RMR „Ogród oliwny”, przeł. M. Jastrun, fot. AG Photographe</p>

<p>Piątek, 22 marca 2013 o 09:25 UTC+01</p>

<p>I zaoszczędzili go w skupieniu, i pragnęli, aby był i dawał miary, aż mu uwiesili jak ciężary (by przeszkodzić jego wniebowstąpieniu) swoich katedr olbrzymich masę, moc i brzemię. By wskazując krążył nad cyframi, nad bezmiernym czasem i nad nimi jak zegar ciążył… RMR „Bóg w średniowieczu”, przeł. M. Jastrun</p>

<p>Czwartek, 21 marca 2013 o 22:01 UTC+01</p>

<p>A my: widzowie, zawsze, wszędzie i ku wszystkim rzeczom skłonieni i zawsze bez wyjścia! Przepełnia nas. Porządkujemy. Lecz się rozpada. Scalamy znów. I rozpadamy się sami. RMR „Elegie duinejskie”, przeł. M. Jastrun</p>

<p>Wtorek, 19 marca 2013 o 22:06 UTC+01</p>

<p>Rainer Maria Rilke dodał(a) nowe zdjęcie.</p>

<p>Nie zapominaj nigdy życzyć sobie czegoś, Malte. Życzeń pozbywać się nie trzeba. Myślę, że nie ma spełnień, ale są życzenia trwające długo, całe życie, tak iż spełnienia i tak doczekać by się nie można. RMR „Malte”, przeł. W. Hulewicz, fot. J. Pinkawa</p>

<p>Poniedziałek, 18 marca 2013 o 21:39 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Rouen} Czy uwierzysz, że spojrzenie jakiejś kobiety idącej cichą uliczką Rouen tak mnie poruszyło, że już nic prawie nie mogłem oglądać i trudno mi było się skupić. Po chwili jednak znów wyrosła przede mną wspaniała katedra, ze swymi bogatymi w legendy witrażami w oknach, gdzie ziemskie wydarzenie tak jest na wskroś prześwietlone, aż widać krew w jego kolorach. RMR w liście do Lou Andreas-Salomé, przeł. W. Markowska</p>

<p>Poniedziałek, 18 marca 2013 o 21:32 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Rouen} Paryż był tym razem dokładnie taki, jakem go sobie wyobrażał: ciężki, nie do zniesienia. (…) Mój pokój jest pełen wspomnień minionego czerwca, jakby czekał grożąc, że wszystko, co się tu zaczęło, przeżywać będę na nowo, jak wówczas. Ze strachu pojechałem od razu w niedzielę do Rouen. Ogrom katedry mnie zagłuszył, ale tego mi było trzeba. Prowincja francuska ma zawsze w sobie coś uspokajającego… RMR w liście do Lou Andreas-Salomé, przeł. W. Markowska</p>

<p>Poniedziałek, 18 marca 2013 o 13:38 UTC+01</p>

<p>Rainer Maria Rilke dodał(a) nowe zdjęcie.</p>

<p>{Kobiety w życiu Rilkego} Czyż zatem roznieciłem w Tobie tak jasne płomienie? Taki pożar serca? (…) Kiedy wieczorami, pogrążony w ciemności, wyciągam przed siebie moje ręce i owieram dłonie, wówczas wznosi się z nich uczucie rozbudzone przez Twój hiszpański szal. I coraz mocniej wierzę, iż szal ten jest niczym innym jak tylko czarem, w którym nagle zaklęte zostało dotknięcie Twojego ciała i nocy, jako materia utkana ze smutku i czułości. RMR w liście do Claire Studer</p>

<p>Poniedziałek, 18 marca 2013 o 13:27 UTC+01</p>

<p>Rainer Maria Rilke dodał(a) nowe zdjęcie.</p>

<p>{Kobiety w życiu Rilkego} Piękna i pełna temperamentu Claire Studer/Goll (Klara Aischmann), „femme de lettres” ekspresjonizmu i surrealizmu, ekscentryczna muza artystów. Poznali się w listopadzie 1918 roku w ogarniętym rewolucyjnym zamętem Monachium. Claire odwiedziła poetę w jego atelier: „Wydawało mi się, że mam przed sobą zjawę Rilkego”. Po kilku dniach zapałali do siebie gwałtownym uczuciem. Rilke będzie ją odtąd nazywał „Liliane”. Pozwól, byśmy w tej słodkości ciemnej, nie poznali, dokąd nasza łza się toczy. Jesteś pewny, że cierpimy od rozkoszy albo lśnimy od wypitych cierpień? Z wiersza „Rodzeństwo”, wpisanego jako dedykacja dla Claire, przeł. B. Antochewicz</p>

<p>Niedziela, 17 marca 2013 o 15:56 UTC+01</p>

<p>My, trwoniciele cierpień. Jakże je przewidujemy, na smutne trwanie, czy nie zakończą się może. Ale są przecież naszym zimującym listowiem, naszym ciemnym barwinkiem; są jedną z pór utajonego roku — nie tylko porą — są miejscem, osadą, leżem, ziemią, siedzibą. RMR „Elegie duinejskie”, przeł. M. Jastrun; poniżej posągi „Jeńców” dłuta Michała Anioła z Muzeum Luwru</p>

<p>Sobota, 16 marca 2013 o 18:29 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Kiedy późnym wieczorem powróciliśmy do Werony, poeta gorąco zapragnął raz jeszcze zwiedzić Arenę, skąpaną w pozłocie pełni księżyca. Doznaliśmy wszakże rozczarowania, bowiem potężna brama była już zamknięta, o czym nie omieszkała nam donieść poczciwa, gruba, starsza kobieta, która pod jedną z arkad amfiteatru przechowywała klucz. Na pociechę zaproponowała nam kupno widokówek i fotografii. Dostrzegłszy smutek na twarzy Serafico, wdałam się z tym sympatycznym niewieścim cerberem w rozmowę, przywołując całą mą elokwencję tudzież najlepszy wenecki akcent (niewiele się on różni od dialektu z okolic Werony). Wyjaśniłam, iż poeta przybył z krainy barbarzyńców jedynie po to, by ujrzeć Arenę w poświacie księżyca, że przełożył Dantego i jest spokrewniony z „Can Grande”. (Wydaje mi się, że utrzymywałam nawet, iż wywodzi się od niego w linii prostej). Rilke, czując na sobie zachwycone spojrzenie życzliwej kobiety, najwyższym wysiłkiem woli starał się zachować powagę; dzięki Bogu słowo „poeta” ma jeszcze we Włoszech moc magiczną. Bramę otwarto, a my mieliśmy księżyc i Arenę tylko dla siebie, tak długo, jak tego pragnęliśmy. Wciąż widzę w myślach subtelną sylwetkę Serafico, stojącego wysoko na szczycie amfiteatru. Marie von Thurn und Taxis „Wspomnienie o Rainerze Marii Rilkem”; fot. I. Nubbila</p>

<p>Piątek, 15 marca 2013 o 21:03 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Jakimże wzruszeniem przejmował go widok opustoszałych willi w dolinie Brenty, przede wszystkim tej jednej, o wysokich kolumnach, zwanej „La Malcontenta”, budowli zaiste odosobnionej i posępnej, którą pewien wenecki szlachcic polecił wznieść dla swej córki – skłonnego do melancholii dziewczęcia o imieniu Malcontenta. I znów mógł Rilke do woli snuć marzenia o tej pięknej, przygnębionej smutkiem patrycjuszce. Marie von Thurn und Taxis „Wspomnienie o Rainerze Marii Rilkem” Na fotografii Villa Foscari, zwana La Malcontenta, renesansowa willa w miejscowości Mira w pobliżu Wenecji, zaprojektowana przez Palladia na zamówienie braci Foscari</p>

<p>Piątek, 15 marca 2013 o 19:18 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Niedługi czas potem udałam się wraz z Rilkem do ukochanej przez nas Wenecji. Znów nastał piękny, pogodny dzień. Po drodze zatrzymaliśmy się w Udine, by w tamtejszym pałacu arcybiskupim zobaczyć freski Tiepola. (…) Następnie ruszyliśmy do Castelfranco, gdzie z rewerencją pozdrowiliśmy Madonnę Giorgione. Czas ostatniego dłuższego postoju poświęciliśmy na zwiedzanie ogrodów w Strà, gdzie w labiryncie zbłądziła ongiś Duse. Marie von Thurn und Taxis „Wspomnienie o Rainerze Marii Rilkem” Na fotografii wspomniany przez księżną Taxis labirynt w ogrodach Villa Pisani w Strà, założony w latach 1720-1721; w jego centrum wznosi się wieżyczka, na której tarasie znajduje się posąg Minerwy będącej uosobieniem mądrości</p>

<p>Piątek, 15 marca 2013 o 08:12 UTC+01</p>

<p>Ale naraz jak obudzone zwraca swoje oczy w twoją stronę: i spotykasz twe spojrzenie w jego źrenic ambrze zimnej z okrągłych kamieni niespodzianie znowu: uwięzione jak dawno wymarły owad. RMR „Czarny kot”, przeł. M. Jastrun</p>

<p>Środa, 13 marca 2013 o 13:29 UTC+01</p>

<p>Trwalibyśmy dłużej, my, naglący. Ale kiedy, w jakim ze wszechistnień tak otwarci i tak przyjmujący? RMR „Sonety do Orfeusza”, przeł. M. Jastrun</p>

<p>Wtorek, 12 marca 2013 o 21:40 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Awinion} Ogrom tego pałacu, zamknięty i ciężki jak najostateczniejsze ciało ochronne dla bezdomnej duszy wszystkich. RMR „Malte”, przeł. W. Hulewicz</p>

<p>Poniedziałek, 11 marca 2013 o 20:00 UTC+01</p>

<p>Rainer Maria Rilke dodał(a) nowe zdjęcie.</p>

<p>Poezje nie są bowiem, jak ludzie sądzą, uczuciami (uczucia miewa się dość wcześnie) – są doświadczeniami. Gwoli jednej strofy trzeba wiele miast zobaczyć, ludzi i rzeczy, trzeba znać zwierzęta, trzeba czuć, jak latają ptaki, i znać gest, z jakim małe kwiaty otwierają się o świcie. (…) A nie wystarcza i to jeszcze, że się ma wspomnienia. Trzeba je umieć zapomnieć, jeśli jest ich wiele, i trzeba mieć tę wielką cierpliwość czekania, póki nie wrócą. RMR „Malte”, przeł. W. Hulewicz; na fotografii Rilke w roku 1906</p>

<p>Poniedziałek, 11 marca 2013 o 16:55 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Paryż} Czasami przechodzę koło sklepików, gdzieś w okolicy rue de Seine. Handlarze starzyzny albo sztychów, albo starych książek z przepełnionymi wystawami. Nikt nigdy do nich nie zachodzi… Ale skoro zajrzysz do środka, siedzą tam, siedzą i czytają, bez kłopotu; nie troskają się o jutro, nie boją się niepowodzeń, mają psa, dobrze wytresowanego, który siedzi w nogach, albo kota, który ciszę czyni jeszcze większą, sunąc wzdłuż szeregu książek, jak gdyby napisy ścierał z grzbietów. Ach, gdyby to starczyło: mam czasem ochotę kupić sobie taką przepełnioną wystawę książek i usiąść za nią z psem na dwadzieścia lat. RMR „Malte”, przeł. W. Hulewicz</p>

<p>Poniedziałek, 11 marca 2013 o 10:18 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Paryż} Bulwar St. Michel był pusty i przestronny i łatwo się szło po jego lekkiej pochyłości. Okna otwierały się w górze z brzękiem szklanym, a błysk ich leciał jak biały ptak przez ulicę. Powóz o jasnoczerwonych kołach przejechał, a dalej w dole ktoś niósł coś zielonego. Konie w błyszczącej uprzęży biegły przez ciemno spryskaną, czystą jezdnię. Wiatr był poruszony, nowy, łagodny, a wszystko wznosiło się: zapachy, wołania, dzwony. RMR „Malte”, przeł. W. Hulewicz</p>

<p>Niedziela, 10 marca 2013 o 13:24 UTC+01</p>

<p>Rainer Maria Rilke dodał(a) nowe zdjęcie.</p>

<p>Dłużą się szkolne lęki i udręki w wyczekiwaniu, w nudzie otępiałej. Czasie samotny, czasie ociężały… I wreszcie na dwór: w ulic wir zawrotny, gdzie biją wodotryski, błyski, dźwięki, w ogrodach świat już nie w zasięgu ręki —. Iść przez to wszystko w swej odzieży małej, w inności swej w idących ciżbie całej —: czasie dziwaczny, czasie bezpowrotny, czasie samotny. RMR „Dzieciństwo”, przeł. A. Pomorski; na fotografii René Rilke w roku 1886</p>

<p>Niedziela, 10 marca 2013 o 13:16 UTC+01</p>

<p>Rainer Maria Rilke dodał(a) nowe zdjęcie.</p>

<p>Gdybyż wówczas był istniał jakiś człowiek, który by mi pokazał zwierzęta albo kwiaty, który by mnie nauczył, jak dobrze jest być sam na sam z książką… Wyrosłem w sercu pustki i zdążałem ku nicości… RMR</p>

<p>Niedziela, 10 marca 2013 o 13:08 UTC+01</p>

<p>Rainer Maria Rilke dodał(a) nowe zdjęcie.</p>

<p>Zmuszony byłem nosić ładne sukienki i aż do czasu, gdy posłano mnie do szkoły, paradowałem ubrany jak dziewczynka; matka moja bawiła się mną jak dużą lalką. RMR w liście do Ellen Key; na fotografii René w wieku trzech lat</p>

<p>Niedziela, 10 marca 2013 o 12:58 UTC+01</p>

<p>Rainer Maria Rilke dodał(a) nowe zdjęcie.</p>

<p>Zmrok był jak skarbiec, co wypełniał przestrzeń, gdzie chłopiec siedział ukryty w pomroce, i kiedy matka weszła, jakby we śnie, szklanka w kredensie cichym zadygoce. Czuła, jak pokój zdradza jej obecność. Pocałowała syna: Jesteś tutaj?… RMR „Z dzieciństwa”, przeł. M. Jastrun; na fotografii najwcześniejsza bodaj podobizna małego René Rilkego</p>

<p>Sobota, 9 marca 2013 o 18:23 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Niejeden już raz ziemia italska mnie porywała i uwodziła na wyżyny, z których boleśnie spadałem, dlatego może to i dobrze, że teraz znajdzie się przy mnie ta młoda artystka, kobieta, która ani jako twórczyni, ani z żądzy życia nie tęskniła za tym południowym krajem, gdyż jej północna uczuciowość z nieufnością traktowała tę zbyt otwartą, iskrzącą blaskiem wspaniałość Południa… Rilke w liście do Lou Andreas-Salomé, przeł. W. Markowska; poniżej: Capella de Vitaleta w San Quirico d&#39;Orcia, fot. S. Scarselli</p>

<p>Piątek, 8 marca 2013 o 19:54 UTC+01</p>

<p>Mój pokój i dal nieobjęta bezsennej nocy nad ziemią — to jedno. Jestem struna rozpięta na pudle, w którym dźwięki drzemią, które każdy szelest pamięta. Rzeczy to skrzypiec ciała, pełne szmerliwej ciemności; w nich płacz kobiecy zagości i pokoleń nienawiść cała w uśpieniu… Jak srebrna strzała gdy zadrżę, wszystko pode mną życiem swym żyć zaczyna; co w rzecz zabłąkało się ciemną, teraz ku światłu się wspina, aż tan mój tonem się stanie, co w niebie fale wytrąca, a wtedy zeń światło przez każdą szparę wąską, łaknącą, w bezdenne stare otchłanie spada bez końca… RMR „U kresu nocy”, przeł. A. Pomorski</p>

<p>Piątek, 8 marca 2013 o 12:23 UTC+01</p>

<p>Teraz wiesz, jak się o tym zapomina: bowiem przed tobą stoi waza róż, niezapomniana, po brzeg wypełniona ostatecznością bytu, nachylenia, oddania, niemożności dania, trwania tu, co naszym jest: ostatecznością w nas. Bezgłośne życie, kwitnienie bez końca, pragnienie miejsca bez brania z przestrzeni miejsca, zacieśnionego w krąg przez rzeczy; byt bez konturów, jakby z oszczędności, i samo wnętrze, tkliwość nadzwyczajna i rozświetlanie siebie aż po krawędź: czy znamy coś, co jest podobne temu? Z dedykacją dla wszystkich Czytelniczek Rilkego – „Waza z różami”, przeł. M. Jastrun</p>

<p>Czwartek, 7 marca 2013 o 21:31 UTC+01</p>

<p>Rainer Maria Rilke dodał(a) nowe zdjęcie.</p>

<p>Zapomniana sztuka ekslibrisów. Na reprodukcji ekslibris René Marii Rilkego, zaprojektowany przez Emila Orlika.</p>

<p>Środa, 6 marca 2013 o 22:48 UTC+01</p>

<p>Więc odejść z tego zamętu, zmącenia, co nasze jest, lecz do nas nie należy, co nas jak woda w starych studniach pełnych cienia drżąco odbija i zaciera obraz świeży… A jednak odejść, odejść jak dłoń z dłoni, jak gdyby bliznę rozdarto na powrót, znów odejść: dokąd? W przestrzeń niewiadomą, w krainę ciepłą, ale nieznajomą, co jak kulisy wszelkiego działania będzie nam obojętna: ściana, ogród; odejść: dlaczego? z przymusu, z poddania, z niecierpliwości, z ciemnego czekania, z niezrozumienia, z nierozumu, dokąd? Na siebie wszystko wziąć nie do pozbycia — dać upaść temu, co się ma stałego, by paść samotnie, nie wiedząc dlaczego — Czy to jest wejście do nowego życia? RMR „Odejście syna marnotrawnego”, przeł. M. Jastrun, fot. P. Smith</p>

<p>Wtorek, 5 marca 2013 o 21:37 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Wenecja} Owe miesiące spędzone w Wenecji to, jak mniemam, jeden z najspokojniejszych okresów w życiu poety. Mezzanino wielce mu się spodobało, dzielna Gigietta otoczyła go troskliwą pieczą (jej mąż, nazwiskiem Dante, służył u D&#39;Annunzia jako kamerdyner). Towarzyszyło mu jednak uczucie, iż owładnęła nim wenecka gnuśność; uskarżał się po cichu na nieprzemożoną senność i ustawiczne znużenie. I tak żył beztrosko z dnia na dzień, niczym „pośród zwierciadlanych odbić”, stronił od obcych, którzy go zanudzali, choć czasem z chęcią składał wizyty damom weneckiej elity towarzyskiej w ich wspaniałych, starych pałacach. Księżna Marie von Thurn und Taxis na kartach swego „Wspomnienia o Rainerze Marii Rilkem”</p>

<p>Wtorek, 5 marca 2013 o 11:18 UTC+01</p>

<p>Rainer Maria Rilke dodał(a) nowe zdjęcie.</p>

<p>Ale jeszcze w girlandach z kamienia ponad drzwiami już nie otwieranymi jakaś skłonność jest do zatajenia, ciche współczucie z nimi, co się trwożą jak w odbiciach szklanych, kiedy wiatr w nie uderzy cieniście, także herb, jak na starym liście, w nagłym szczęściu zapieczętowany, mówi wciąż. RMR „Pawilon”, przeł. M. Jastrun</p>

<p>Poniedziałek, 4 marca 2013 o 20:25 UTC+01</p>

<p>Miejscem jest przynajmniej zjawa marna, gdzie twój wzrok rozbija się z hałasem: chociaż tyle; ale ta sierść czarna najmocniejsze też spojrzenie czasem obezwładni… RMR „Czarna kotka”, przeł. A. Pomorski</p>

<p>Poniedziałek, 4 marca 2013 o 19:59 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Prowincja francuska ma dla mnie zawsze w sobie coś uspokajającego, tyle tam starych domów, mijając je myślę, jak by to dobrze było w nich zamieszkać, i rzeczywiście, gdy się po nich rozglądam, prawie wszystkie są do wynajęcia. Wszystko to wciąż pozostawiać za sobą i nie pożądać. RMR w liście do Lou Andreas-Salomé, przeł. W. Markowska</p>

<p>Niedziela, 3 marca 2013 o 19:46 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Tu w podwalinach były narodziny, siła i napór, by się wyżej wznieść, i miłość wszędzie jak chleb i jak wino, skargą miłosną nabrzmiałe portale. W biciu zegarów życie nie szło dalej, i w wieżach, co się nagle wzbić nie chciały, już pełne rezygnacji, była śmierć. RMR „Katedra”, przeł. M. Jastrun; fotografia katedry w Mediolanie: S. Scarselli</p>

<p>Sobota, 2 marca 2013 o 22:33 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Paryż} Pewnego razu (dosyć wcześnie rano) szedłem sobie w dół bulwarem St. Michel do Biblioteki Narodowej, gdziem zwykł spędzać sporo czasu. Szedłem tak i cieszyło mnie wszystko, co mógł przynieść mi ten poranek, początek nowego dnia, nawet w tym mieście niosący z sobą powiew świeżości, jasności i pogody. Z przyjemnością patrzyłem na czerwień kół u wozów, wilgotną i chłodną, lśniącą niczym na płatkach kwiatów, cieszyło mnie, że gdzieś na końcu ulicy ktoś mignął jasną zielenią – nie wiadomo dlaczego, ale było mi z tym dobrze. RMR w liście do Lou Andreas-Salomé, przeł. W. Markowska</p>

<p>Sobota, 2 marca 2013 o 20:13 UTC+01</p>

<p>Domu nie miałem od lat, choćbym miał swoje cztery ściany, przez własną matkę bez domu na świat wydany. Idę więc w świat, wchodzę weń sam wciąż głębiej i murem w nim stoję, mam swoją radość i ból swój mam, a wszystko wyłącznie moje. A przecież dziedziczę tak wiele… Bo czegokolwiek światu udzielę, z czym się rozstanę, pada bezwładnie, w siebie się zapadnie jak palcem na wodzie pisane. RMR „Ostatni”, przeł. A. Pomorski</p>

<p>Sobota, 2 marca 2013 o 12:56 UTC+01</p>

<p>Jesteś Pan wielkim poetą i Pan dobrze o tym wiesz. Jesteś Pan zakochany (nie rezonować, Pan jest i był zawsze zakochany, w kim, kiedy i gdzie, to wszystko jedno). Posiadasz małe atelier w Paryżu – i jest właśnie marzec, cała ta przecudowna wiosna puka do Pańskich drzwi. – Proszę wejść! – Niechże Pan zawoła, Serafico! Księżna Marie von Thurn und Taxis w liście do Rilkego, przeł. W. Markowska</p>

<p>Piątek, 1 marca 2013 o 22:01 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Paryż w okresie Belle Époque} Często przed zaśnięciem czytałem trzydziesty rozdział Księgi Hioba i wszystko sprawdzało się u mnie słowo w słowo. Wstawałem nocą i szukałem ulubionego tomiku Baudelaire&#39;a, Petits poèmes en prose, i głośno odczytywałem najpiękniejszy wiersz A une heure du matin. Znasz go może? Zaczyna się tak: Enfin! Seul! On n&#39;entend plus que le roulement de quelques fiacres attardés et éreintés. Pendant quelques heures nous posséderont le silence, sinon le repos. Enfin! La tyrannie de la face humaine a disparu, et je ne souffrirai plus que par moi-même… [Nareszcie! Sam! Nie słychać nic, tylko turkot jakichś zapóźnionych i zmęczonych fiakrów. Na kilka godzin będziemy mieli ciszę, jeżeli nie wytchnienie. Nareszcie! Tyrania ludzkiej twarzy zniknęła i będę cierpiał tylko przez siebie samego]. RMR w liście do Lou Andreas-Salomé, przeł. W. Markowska; na fotografii Opéra Garnier, rok 1900</p>

<p>Piątek, 1 marca 2013 o 19:29 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Paryż w okresie Belle Époque} O, tysiąc rąk budowało ten mój lęk, aż z maleńkiej zapomnianej wioszczyzny wyrosło wielkie miasto, w którym dzieją się rzeczy nie do opisania. Bez przerwy rósł on we mnie i wyrywał z mej duszy spokój jak cichą zieleń, że już nic więcej odczuwać nie mogłem. Rósł on już w czasach Westerwede, z tamtejszych smutnych warunków życia, z ciężkich godzin wznosił całe gmachy i ulice. A gdym się znalazł w Paryżu, o, jakże szybko się wtedy rozrósł! RMR w liście do Lou Andreas-Salomé, przeł. W. Markowska; na fotografii paryżanie spacerujący po terenach Wystawy Światowej z roku 1889</p>

<p>Piątek, 1 marca 2013 o 11:40 UTC+01</p>

<p>Rainer Maria Rilke dodał(a) nowe zdjęcie.</p>

<p>Tak staliśmy się zaklętymi grajkami, co za drzwi wychodzą, by wypatrywać tuż przed nocą, czy sąsiad modlitw ich nie słyszy — co, gdy już wszyscy się rozpierzchną, za echem dzwonów grają w zmierzchu, a za ich pieśnią nieustanną (jak las na wietrze za fontanną) brzmi ciemne pudło skrzypiec w ciszy. RMR „Tak staliśmy się zaklętymi grajkami…”, przeł. M. Jastrun; na fotografii paryski chansonnier, rok 1910</p>

<p>Czwartek, 28 lutego 2013 o 21:27 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Mont Saint-Michel} Jeszcze tyle mam Ci do opowiedzenia z Paryża, musisz posłuchać jeszcze o Mont Saint-Michel i o gotyckim kościele Archanioła, który się wznosi na północnym wybrzeżu Normandii, niemal całkowicie oblany morzem, i o wielu, wielu innych rzeczach, które mnie zachwycały, chciałbym Ci jeszcze mówić i choć w cząstce móc Ci je przekazać. RMR w liście do Lou Andreas-Salomé, przeł. W. Markowska</p>

<p>Środa, 27 lutego 2013 o 22:49 UTC+01</p>

<p>Jesteśmy samotni. Można się łudzić i zachowywać tak, jakby było inaczej. O ileż jednak lepiej wejrzeć w to, że jesteśmy samotni, wręcz zacząć od tego. Wówczas zdarzą się nam wprawdzie nieraz zawroty głowy; gdyż zabraknie nam wszystkich tych punktów, na których zwykł spoczywać nasz wzrok, nie ma już niczego bliskiego, a wszystko, co dalekie, jest nieskończenie odległe… Ale jest konieczne, byśmy i to przeżyli. Musimy daleko podążać za naszym istnieniem i przyjmować je z największą otwartością… RMR „Listy do młodego poety”, przeł. J. Nowotniak</p>

<p>Środa, 27 lutego 2013 o 21:58 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Gandawa} Z wież wszystkich pada, ton za tonem, kipiący metal w masie tak potężnej, jakby miał w dole w ścisłej ulic formie dzień jasny powstać w spiżowym odlewie, na jego skraju zaś, wykuty, wzniosły, widzieć się daje pochód wielobarwny wesołych dziewcząt i radosnych chłopców… RMR „Procesja maryjna”, przeł. A. Lam, fot. E. Robaye</p>

<p>Wtorek, 26 lutego 2013 o 21:47 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego: Brugia} Minione miasto. Widzisz w tafli czystej (prawem kaduka), głową w dół niestety, jak dziarsko uwyraźnia swe odbicie, jakby rzadkością tam nie było życie; wielkie i ważkie wiszą tam ogrody, z nagłym rozbłyskiem okien na dnie wody w tańcu zwijają się estaminety. RMR „Quai du Rosaire”, przeł. A. Pomorski</p>

<p>Poniedziałek, 25 lutego 2013 o 21:08 UTC+01</p>

<p>Rainer Maria Rilke dodał(a) nowe zdjęcie.</p>

<p>Rilke w roku 1924. Szwajcaria, kanton Valais (Wallis). Tamtejszy krajobraz wydał się poecie niezwykle piękny – przywodząc na myśl urodę Prowansji i Hiszpanii – acz „trochę mniej fanatyczny, trochę bardziej pojednawczy”.</p>

<p>Poniedziałek, 25 lutego 2013 o 21:04 UTC+01</p>

<p>Rainer Maria Rilke dodał(a) nowe zdjęcie.</p>

<p>Każ się napełnić ostatnim owocom; niech je dwa jeszcze ciepłe dni opłyną, znaglij je do spełnienia i wpędź z mocą ostatnią słodycz w ciężkie wino. Rilke podczas spaceru wśród winnic w okolicach Sierre. Winogrona tego regionu przeznaczone są na słynne „crû d&#39;Enfer”, dumę tej słonecznej krainy.</p>

<p>Poniedziałek, 25 lutego 2013 o 19:02 UTC+01</p>

<p>Któż to dziś wie, gdy młodość już nie zmyli? Ileż pustki na dnie dłoni obmyła czysta woda, co jeszcze w tej chwili jaśniejąc sen pomnaża w swojej toni. RMR „Szkice z dwóch zimowych wieczorów, przeł. A. Pomorski, fot. D. Langevin</p>

<p>Niedziela, 24 lutego 2013 o 20:41 UTC+01</p>

<p>Czas jest niczym? A jednak z czasem nadejdzie naraz twój cud. Że te ramiona, wczoraj samej ci niemal przykre, dla tego, którego nie znasz, obietnicą się staną domu, którego nie zna. Domu, przyszłości. RMR „Wiersze rozproszone”, przeł. A. Pomorski</p>

<p>Niedziela, 24 lutego 2013 o 20:08 UTC+01</p>

<p>Rainer Maria Rilke dodał(a) nowe zdjęcie.</p>

<p>Czemu, skoro tyle się wie o sobie, nie można sobie pomóc? I to od lat. Szukam wciąż odnowy, odmiany, uzdrowienia – a dusza spada w dół, w inną stronę, wiem o tym. Lecz któż, pragnąc się odmienić na nowo, nie rozbije się przedtem? Rilke w liście do Lou Andreas-Salomé, przeł. W. Markowska; na fotografii poeta w roku 1906</p>

<p>Sobota, 23 lutego 2013 o 20:38 UTC+01</p>

<p>Rainer Maria Rilke dodał(a) nowe zdjęcie.</p>

<p>Nie żyję własnym życiem… czuję się odtrącony i opuszczony, lecz nade wszystko zagrożony przez świat… Na zdjęciu poniżej Rilke w roku 1919, w którym poeta porzuca na zawsze Monachium i wyjeżdża do Szwajcarii</p>

<p>Sobota, 23 lutego 2013 o 19:33 UTC+01</p>

<p>Dziwaczne słowo: przepędzić czas! Zatrzymać go, to byłoby zadanie. Bo kogóż to nie trwoży: gdzie jest trwanie, gdzie w końcu byt w tym wszystkim wszystkich nas? — Góry śpią w świetności gwiazd ogromnej; — lecz w nich także czas jest pełen błysków. Ach, w moim dzikim sercu bezdomnie nocuje wiekuistość. RMR „Przepędzić czas”, przeł. M. Jastrun</p>

<p>Sobota, 23 lutego 2013 o 16:45 UTC+01</p>

<p>Ciebie nie dziwi burzy gniew – widziałeś, jak dorośleje; drzewa pierzchają. Ucieczka drzew tworzy kroczące aleje. Do tego, przed kim uciekają, ty teraz idziesz samotnie, i twoje zmysły go śpiewają, gdy stoisz przy twym oknie. RMR „Księga godzin”, przeł. M. Jastrun, fot. I. McCullagh</p>

<p>Piątek, 22 lutego 2013 o 13:25 UTC+01</p>

<p>Oby nabierał Pan coraz większego zaufania do tego, co jest trudne, i do Pańskiej samotności wśród innych. A poza tym niech Pan pozwoli, by życie się toczyło. Proszę mi uwierzyć: życie ma rację, niezależnie od wszystkiego. RMR „Listy do młodego poety”, przeł. J. Nowotniak</p>

<p>Piątek, 22 lutego 2013 o 11:53 UTC+01</p>

<p>Lato twym własnym było domem, gdzie rzeczy na miejscu stoją, jak w dal równiny nieznajomej musisz wejść w duszę swoją. Wielka samotność się zaczęła, twe dni ogłuchły w pustkowie, z twych zmysłów ręka wiatru zdjęła świat jak zwiędłe listowie. RMR, „Księga godzin”, przeł. M. Jastrun, fot. B. Heine</p>

<p>Czwartek, 21 lutego 2013 o 19:28 UTC+01</p>

<p>Usnęła we mnie. Wszystko snem jej było. Te drzewa, które kiedyś podziwiałem, dal dotykalna, łąka, którą znałem, i wszystko, co mnie kiedyś zadziwiło. I śniła świat. RMR „Sonety do Orfeusza”, przeł. M. Jastrun</p>

<p>Środa, 20 lutego 2013 o 21:18 UTC+01</p>

<p>O, pełna łez, co jak wstrzymane niebo nad krajobrazem jej cierpienia ciąży. I kiedy płacze, wieje tkliwa groza skośnego deszczu poprzez piasek serca. O, od łez ciężka. Wago wszystkich łez! Co się nie czuła niebem, gdyż jaśniała, a musi niebem być dla mroku chmur. RMR „Ô Lacrimosa”, przeł. M. Jastrun</p>

<p>Środa, 20 lutego 2013 o 08:45 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} To przerażające: po innych krajach ludzie podróżują rozsądnie. Często pozwalają, aby kierował nimi przypadek, odkrywają piękne i zaskakujące rzeczy i mnóstwo radości w sposób obfity i dojrzały spada im prosto z nieba. We Włoszech zaś przebiegają ślepi obok tysięcy cichych piękności ku tym oficjalnym osobliwościom, które ich najczęściej tylko rozczarowują. RMR „Dziennik florencki”, przeł. B. Antochewicz</p>

<p>Wtorek, 19 lutego 2013 o 09:02 UTC+01</p>

<p>Nauczyli się dawno bogowie pod dwie różne podszywać połowy. My zaś, wprawieni w obrót, doszliśmy pełni jak tarcza księżyca. Niech nam i wówczas, gdy nas ubywa, w tygodniach przemiany nikt nie pomaga do pełni bycia, poza tą naszą samotną wędrówką nad krajobrazem bezsennym. RMR „Elegia. Do Mariny Cwietajewej-Efron”, przeł. A. Pomorski</p>

<p>Poniedziałek, 18 lutego 2013 o 18:32 UTC+01</p>

<p>Tak mocujący się z potęgą nocy swymi głosami podsycają śmiech, który się z trudem spala. Ach, oporny, nieustępliwy świat. Oddycha jednak przestrzenią, w której gwiazdy biegną. Patrz, nieprzymuszona mogła, na dalekość wydana obcą, nadmiarowi dali ulec, daleka, obojętna nam. Zechciała jednak sięgnąć naszej twarzy jakby spojrzeniem zakochanych; ku nam podnosi się i bodaj trwoni na nas własne istnienie… Na próżno. Któż dostrzeże? Gdzieżby miał ktokolwiek śmiałość o przestworza nocy opierać czoło jak o własne okno? RMR „Tak mocujący się z potęgą nocy”, fragment w przekładzie A. Pomorskiego; wiersz powstał dokładnie sto lat temu, pod koniec lutego roku 1913</p>

<p>Poniedziałek, 18 lutego 2013 o 12:58 UTC+01</p>

<p>— Gdybyś tylko raz ujrzał, jak w słowo wchodzi przeznaczenie i nie wraca, jak się we wnętrzu staje obrazem, tylko obrazem, jak portret przodka, co w ramach, gdy czasem nań spojrzysz, podobny ci się zdaje, to znów obcy, wytrwałbyś. RMR „Requiem. Pamięci Wolfa hr. von Kalckreuth”, przeł. M. Jastrun</p>

<p>Poniedziałek, 18 lutego 2013 o 09:30 UTC+01</p>

<p>— O, stare przekleństwo poetów, którzy się skarżą, gdy mówić powinni, co osądzają zawsze swe uczucie, miast je oblekać w kształt, co wciąż mniemają, że jest ich rzeczą i ich powinnością smutek swój, radość swoją — w poemacie opłakać albo sławić. Tak jak chorzy gadają pełnym lamentu językiem, aby opisać wszystko, co ich boli, zamiast się twardo w same słowa zmieniać, jak się kamieniarz, budownik katedry, zawzięcie zmienia w obojętność głazu. RMR „Requiem. Pamięci Wolfa hr. von Kalckreuth”, przeł. M. Jastrun</p>

<p>Niedziela, 17 lutego 2013 o 19:27 UTC+01</p>

<p>Nigdy umarłym nie wzbraniałem odejść, oszołomiony ich pewnością celu, tak rychłym ich zadomowieniem w śmierci, ich, wbrew opinii, racją. Tylko ty, ty wracasz; muskasz mnie dotykiem, przy mnie krzątasz się, szukasz, o co by potrącić, by dźwięk cię zdradził. Nie odbieraj tego, co długo sobie przyswajałem. Słusznie; nie warto tęsknić za tym, co wzruszało. Tego tu nie ma; w nas się przeistacza; odbitym światłem odrzucamy w głąb, z bytu we wnętrze, to co poznajemy. RMR „Requiem. Pamięci przyjaciółki”, przeł. A. Pomorski</p>

<p>Niedziela, 17 lutego 2013 o 15:54 UTC+01</p>

<p>To były dobro twe i przyjaźń twoja; nieraz je przeczuwałeś; później jednak, spłoszony owych form wewnętrzną próżnią, w ich głąb sięgałeś, by zaczerpnąć pustki, płacząc nad sobą. RMR „Requiem. Pamięci Wolfa hr. von Kalckreuth”, przeł. A. Pomorski, fot. P. Smith</p>

<p>Sobota, 16 lutego 2013 o 20:03 UTC+01</p>

<p>Perły się toczą. Ach, czy zerwał się jeden ze sznurów? Lecz cóż by pomogło, gdybym je znów nanizał: brak mi ciebie, podtrzymująca je, silna klamro, ukochana. Czyliż nie pora? Jak przedświt na wschód słońca, czekam na ciebie, blady od kończącej się nocy… RMR „Perły się toczą”, przeł. M. Jastrun</p>

<p>Sobota, 16 lutego 2013 o 17:27 UTC+01</p>

<p>Objęłaś mnie ramieniem, przecież nie na drwinę, Ale jak kształtująca dłoń, co muska glinę, Dłoń, w której leży Stwórcy siła — Już postać jakąś ulepić marzyła, Lecz wnet opadła ze znużeniem I pozwoliła mi roztrzaskać się o ziemię. Błogosławieństwem byłaś, wzniosłym ideałem, I stałaś się przepaścią, co mnie pochłonęła. RMR do Lou Andreas-Salomé, fragment wiersza napisanego pod wrażeniem „Ostatniego przywołania”, przeł. W. Markowska</p>

<p>Sobota, 16 lutego 2013 o 17:16 UTC+01</p>

<p>Bezwiednie posłuszna byłam wielkiemu planowi życia, które z uśmiechem zgotowało mi dar ponad wszelkie moje nadzieje i oczekiwania. Z głęboką pokorą przyjmuję ten dar i widzę z niezwykłą jasnością, i wołam do Ciebie: Idź tą samą drogą naprzeciw swemu ciemnemu Bogu! On ma moc zdziałać to, czego ja już dla Ciebie uczynić nie mogę! Czego już od dawna nie potrafiłam uczynić, mimo iż tak mocno tego pragnęłam. Tylko on może Cię pobłogosławić na drodze do słońca i dojrzałości twórczej. Lou Andreas-Salomé w liście do Rilkego, nazywanym „Ostatnim przywołaniem”, przeł. W. Markowska</p>

<p>Piątek, 15 lutego 2013 o 20:47 UTC+01</p>

<p>Była piękna, cicha, uroczysta noc, świeciły gwiazdy, dobrze było wracać do domu. Wtedy to postanowiłem pozostać w Worpswede. Czuję tutaj, jak z dniem każdym rośnie samotność… RMR „Dziennik z Worpswede”, przeł. W. Markowska</p>

<p>Piątek, 15 lutego 2013 o 19:11 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Florencja, rok 1898. Nie muszę mówić: Wybacz! Każdym bowiem swym milczeniem błagam Cię o to; i nie muszę prosić: Zapomnij! Oboje bowiem chcemy wspominać nawet te godziny, kiedym pragnął uciec od Ciebie ze wstydu; lecz nawet w tej mojej ślepej ucieczce zawsze biegłem naprzeciw Ciebie. RMR „Dziennik florencki”, przeł. W. Markowska</p>

<p>Piątek, 15 lutego 2013 o 09:37 UTC+01</p>

<p>Nie wspominam bowiem: jestem, a to, czym jestem, wzrusza mnie ze względu na ciebie. Nie w tych odnajduję ciebie wystygłych już, ożałobionych miejscach, z których odeszłaś; nawet myśl, że ciebie nie ma tam, jeszcze ciepło twoje chowa, prawdziwsza niż twój brak. RMR „Do Lou Andreas-Salomé”, przeł. A. Pomorski</p>

<p>Czwartek, 14 lutego 2013 o 20:50 UTC+01</p>

<p>Porzucony na górach serca. Patrz, jak małe, spojrzyj tam: ostatnie sioło słów, a wyżej, ale również jak mała! ostatnia jeszcze zagroda uczuć. Poznajesz? Porzucony na górach serca. Skała pod rękami. Lecz tu rozkwita niejeden byt; z niemego urwiska śpiewając wspina się nic nie wiedzące zioło. Ale wiedzący? Ach, on, który zaczął wiedzieć, a teraz milczy, porzucony na górach serca. RMR „Porzucony na górach serca”, przeł. M. Jastrun</p>

<p>Czwartek, 14 lutego 2013 o 10:57 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Wenecja, lato roku 1912. Rilke, rozstawszy się z Eleonorą Duse, popada w melancholię. „Potraktowałem Wenecję podobnie jak wszystkie miejsca mego pobytu w ostatnich latach, więcej od nich oczekując, niż mogły mi ofiarować. Próbowałem siać postrach wśród rzeczy, kierując w ich pierś lufę pistoletu naładowanego oczekiwaniem”.</p>

<p>Czwartek, 14 lutego 2013 o 08:56 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Po bolesnym rozstaniu z Magdą von Hattingberg w maju roku 1914, czując „bezgraniczną potrzebę samotności”, Rilke schronił się w Asyżu w Umbrii. Pocieszenia szukał w całkiem nieznanym sobie miejscu, które „podobne niezapisanej stronicy nie przywoła choćby najbłahszego wspomnienia”.</p>

<p>Środa, 13 lutego 2013 o 19:57 UTC+01</p>

<p>Zawsze zwróceni ku istnieniu, tylko odbicie wolnej widzimy przestrzeni, przyćmione przez nas. Lub że nieme zwierzę patrząc spokojnie na wskroś nas przeziera. To zwie się losem: być w obliczu, wobec, i nic prócz tego, zawsze tylko wobec. RMR „Elegie duinejskie”, przeł. M. Jastrun</p>

<p>Środa, 13 lutego 2013 o 17:16 UTC+01</p>

<p>Strażnikiem uczyń mnie swych dali, nasłuchującym przy kamieniu, pozwól, bym sięgnął wzrokiem śmiałym ku samotności twoich mórz; pozwól, bym biegi rzek przemierzył, niepomny krzyku ani wrzawy, ku dźwiękom nocy, w gwiezdny kurz. RMR „Księga godzin”, przeł. A. Lam</p>

<p>Wtorek, 12 lutego 2013 o 20:25 UTC+01</p>

<p>Rainer Maria Rilke dodał(a) nowe zdjęcie.</p>

<p>Najsłynniejsza bodaj karykatura młodego Rilkego autorstwa Emila Orlika (z roku 1896).</p>

<p>Wtorek, 12 lutego 2013 o 19:33 UTC+01</p>

<p>Rainer Maria Rilke dodał(a) nowe zdjęcie.</p>

<p>W roku 1917 podczas pobytu w Berlinie Rilke przyglądał się wraz z Gerhartem Hauptmannem próbie generalnej jego sztuki „Winterballade” w reżyserii Maxa Reinhardta. Emil Orlik uwiecznił tę scenę na słynnym rysunku (od lewej: Reinhardt, Hauptmann, Rilke oraz żona Hauptmanna, Grete).</p>

<p>Wtorek, 12 lutego 2013 o 19:21 UTC+01</p>

<p>Rainer Maria Rilke dodał(a) nowe zdjęcie.</p>

<p>Jesienią roku 1896 Rilke przenosi się z Pragi do Monachium, gdzie podejmuje studia na tamtejszym uniwersytecie. Nawiązuje też liczne nowe znajomości, szczególnie wśród artystów i pisarzy. Poznaje wówczas m.in. poetę Wilhelma von Scholza oraz młodego kompozytora Oskara Frieda. W ich towarzystwie sportretował Rilkego Emil Orlik.</p>

<p>Wtorek, 12 lutego 2013 o 19:10 UTC+01</p>

<p>Rainer Maria Rilke dodał(a) nowe zdjęcie.</p>

<p>Rilke sportretowany przez swego przyjaciela z lat młodzieńczych, pochodzącego z Pragi Emila Orlika, malarza i rysownika, autora kilku wybornych karykatur poety. Jemu właśnie poświęcił Rilke swe studium „Ein Prager Künstler” z roku 1899.</p>

<p>Poniedziałek, 11 lutego 2013 o 20:01 UTC+01</p>

<p>Los to jedno. Ludzie stają się w nim bardziej widzialni. Jak wieże stoją. Zwalone w gruz. Lecz kochankowie wschodzą wiecznie poza i ponad własną zagładą; albowiem nie ma wyjścia z wieczności. Któż cofnie okrzyk radości? RMR „Wiersze rozproszone”, przeł. A. Pomorski</p>

<p>Poniedziałek, 11 lutego 2013 o 19:44 UTC+01</p>

<p>Patrzaj, wiedziałem, że są, którzy nie nauczyli się nigdy zwyczajnie stąpać wśród ludzi… Nie pytaj mnie, na jak długo starczyło ich uczuć; jak długo ich jeszcze widziano? Albowiem jest niewidzialne i niewypowiedziane jest niebo nad krajem wnętrza. RMR „Wiersze rozproszone”, przeł. A. Pomorski</p>

<p>Poniedziałek, 11 lutego 2013 o 09:28 UTC+01</p>

<p>Jestem niczym chorągiew oddana przestrzeniom. Czuję wiatr potężniejący i sprostać muszę jego tchnieniom, gdy rzeczy w dole milczenia pochłania nisza: drzwi zamykają się miękko, a kominy wypełnia cisza; okna nie drżą jeszcze i wszystko spowija kurz. Wtedy przeczuwam już burze rozbudzone wśród mórz. Rozkładam me ręce, zamykam się w sobie, odrzucam sam siebie i pozostaję w słowie sam pośród burz. RMR „Przeczucie”, przeł. Dariusz Guzik</p>

<p>Niedziela, 10 lutego 2013 o 20:07 UTC+01</p>

<p>Gdyż ogarnięci uczuciem spalamy się, ach, zawsze ulatniamy się z naszym oddechem; od drwa płonącego do drwa wydajemy woń coraz słabszą. A wtedy ktoś nam powiada: tak, w krew moją wchodzisz, ten pokój, ta wiosna napełnia się tobą… RMR „Elegie duinejskie”, przeł. M. Jastrun</p>

<p>Niedziela, 10 lutego 2013 o 09:04 UTC+01</p>

<p>A jednak w czujnym i ciepłym zwierzęciu jest ciężar, troska wielkiej melancholii. Bo też mu ciąży zawsze to, co nas niekiedy obezwładnia – przypomnienie, jakby już raz to, ku czemu dążymy, bliżej zdarzyło się, wierniej i w związku najtkliwszym. Tu jest wszystko oddaleniem, a tam było oddechem. RMR „Elegie duinejskie”, przeł. M. Jastrun</p>

<p>Sobota, 9 lutego 2013 o 18:20 UTC+01</p>

<p>Do współuczucia z każdej rzeczy woła, z każdego ruchu daje znak: Wspominaj! Dniem, co był obojętny wczoraj, znów nas obdarza nieznana godzina… O domie, skłonie łąki, o wieczorze, nagle to widzisz przelśnione przez zorzę, obejmujący i obejmowany. RMR „Wiersze rozproszone”, przeł. M. Jastrun</p>

<p>Sobota, 9 lutego 2013 o 15:35 UTC+01</p>

<p>Lecz to małostkowość: myśleć o czymś, czego nie było. I jest pozór wyrzutu w niewłaściwym porównaniu. To co się dzieje, tak bardzo wyprzedza nasz sąd, że darmo pragniemy doścignąć i nie dowiemy się nigdy, jak było. Wiedz, wielkie słowa z czasów, gdy działanie jeszcze widzialne było, nie są dla nas. Kto mówi o zwycięstwach? RMR „Requiem”, przeł. M. Jastrun</p>

<p>Sobota, 9 lutego 2013 o 08:53 UTC+01</p>

<p>Czyś ty jest wszystkim – ja tym jednym, w którym uległość buntem dyszy? Czy nie powszechnym i powszednim, gdy płaczę, czy nie jestem wszystkim, a ty tym jednym, który słyszy? Pieśń jakaś na przeszkodzie stoi, byś mnie wysłuchał – licha, drobna? Też jestem pieśń, wysłuchaj mojej, co niesłyszalna, bo osobna. RMR „Księga godzin”, przeł. A. Pomorski</p>

<p>Piątek, 8 lutego 2013 o 18:22 UTC+01</p>

<p>Jak ucisk zmory sennej jest jego opieka, a jego głos ma dla nas głazu ciszę — i chcielibyśmy, co mówi, usłyszeć, lecz sens słów jego na wpół nam ucieka. Pomiędzy nim a nami wielki dramat, zbyt hałaśliwy, byśmy się porozumieli, kształt jego ust widzimy, gdzie głos zamarł i rozwiał się w bezmiarze, co nas dzieli. RMR „Księga godzin”, przeł. M. Jastrun</p>

<p>Piątek, 8 lutego 2013 o 13:22 UTC+01</p>

<p>Rainer Maria Rilke dodał(a) nowe zdjęcie.</p>

<p>Nie widzę przed sobą nic prócz nieszczęścia, lęku, niewymownego strapienia, bez ciebie niknie łaskawość mojego życia. Rilke do Marty Hennebert; na fotografii poeta w roku 1917 w majątku Herthy Koenig w Böckel</p>

<p>Piątek, 8 lutego 2013 o 13:06 UTC+01</p>

<p>Rainer Maria Rilke dodał(a) nowe zdjęcie.</p>

<p>Każdy człowiek jest samotny, i takim musi pozostać, i musi to znieść, musi wytrwać… Proszę mi wierzyć, to Pan, Pan sam odbijasz się w zwierciadle wszystkich tych oczu… Marie von Thurn und Taxis w liście do Rilkego</p>

<p>Czwartek, 7 lutego 2013 o 19:21 UTC+01</p>

<p>Przy tej drodze nawykłej do słońca, w wydrążonej połowie pnia, który dawno stał się żłobem, powierzchnię wody cicho odnawiającym, tu ugaszę pragnienie, źródlaność biorąc w siebie na przegubach dłoni. RMR „Przy tej drodze nawykłej do słońca”, przeł. M. Jastrun</p>

<p>Czwartek, 7 lutego 2013 o 18:31 UTC+01</p>

<p>Tam w górze bezustannie się odnawia w spojrzeniach i nabiera sensu świat. Tylko niekiedy skrycie rzecz się zjawia i staje przed nim, gdy on przez ten kształt przeciska się, inaczej, całkiem nisko, nie odepchnięty, lecz i w rejestr nie wpisany, i jak z wahaniem swoją rzeczywistość na kształt przenosząc, wkrótce zapomniany… RMR „Pies”, przeł. M. Jastrun; na fotografii fragment obrazu Martína Rico „Puerta de una Casa de Toledo”, Museo Nacional del Prado</p>

<p>Środa, 6 lutego 2013 o 20:14 UTC+01</p>

<p>Ileż z tych miejsc gościłem w sobie. Niektóre wiatry przestworu są jak moi synowie. Powietrze, jeszcze pełne miejsc po mnie, czy poznajesz mnie znów? Ty niegdyś gładka koro, zaokrąglenie i kartko moich słów. RMR „Sonety do Orfeusza”, przeł. M. Jastrun</p>

<p>Środa, 6 lutego 2013 o 17:02 UTC+01</p>

<p>Godziny w dzieciństwie, gdy poza figurami było więcej niż przeszłość, a przed nami nie było przyszłości. Lecz często rośliśmy w pośpiechu, żeby być dorosłymi, na wpół ciesząc tych, którzy nie mają nic prócz dorosłości. Byliśmy w naszym samotnym mijaniu uszczęśliwieni tym, co trwa… RMR „Elegie duinejskie”, przeł. M. Jastrun</p>

<p>Wtorek, 5 lutego 2013 o 21:10 UTC+01</p>

<p>Słyszysz, kochana, wznoszę ręce — słyszysz szelesty… Jakież mogłyby samotnych gesty nie czuć, że je tłum rzeczy podsłuchuje w ciszy? Słyszysz, zamykam oczy, lecz ten lekki szmer dobiega także aż do Ciebie. Słyszysz, kochana, podnoszę powieki… … lecz czemu nie ma tu Ciebie. RMR „Cisza”, przeł. M. Jastrun</p>

<p>Wtorek, 5 lutego 2013 o 20:48 UTC+01</p>

<p>Jak ten, co z falą cudzych mórz wędrował, tak jestem przy zadomowionych stale; dni napełnione stoją na swych stołach, lecz dla mnie pełne kształtów są oddale. Choć do mej głębi sięga świat nieznany, co może jest pustynią księżycową, żadne uczucie nie jest samo dla nich i zamieszkane jest każde ich słowo. RMR „Samotny”, przeł. M. Jastrun</p>

<p>Wtorek, 5 lutego 2013 o 09:07 UTC+01</p>

<p>Rainer Maria Rilke dodał(a) nowe zdjęcie.</p>

<p>Wiem teraz, to my jesteśmy przodkami Boga i tylko my, w naszej najgłębszej samotności, krocząc naprzód sięgamy zarazem przez tysiąclecia aż do Jego początków. RMR „Dziennik florencki”, przeł. W. Markowska</p>

<p>Wtorek, 5 lutego 2013 o 09:03 UTC+01</p>

<p>Rainer Maria Rilke dodał(a) nowe zdjęcie.</p>

<p>Długo zwiedzałem dzieła sztuki we Florencji. Godzinami mogłem przesiadywać przed jakimś obrazem, by wyrobić sobie o nim zdanie, porównując je potem z pięknymi ocenami Burckhardta. Kiedyś zapomniałem stojąc przed Magnificat Botticellego i mych własnych określeń, i obcych formułek. I wtedy to się stało. Czułem się, jakbym stoczył bój i odniósł zwycięstwo… I ogarnęła mnie nieznana dotąd radość. RMR „Dziennik florencki”, przeł. W. Markowska</p>

<p>Poniedziałek, 4 lutego 2013 o 19:49 UTC+01</p>

<p>Zaprawdę, to osobliwe, nie przebywać już odtąd na ziemi, wyuczone zaledwie porzucić zwyczaje, różom i innym odrębnie obiecującym rzeczom nie dawać znaczeń ludzkiej przyszłości, już nigdy. To osobliwe, już nie mieć życzeń. To osobliwe, wszystko, co było związane, ujrzeć w przestrzeni rozpierzchłe. A być umarłym to trud i doganianie straty, aby odczuć powoli cząstkę wieczności. RMR, Z „Elegii duinejskich”, przeł. M. Jastrun</p>

<p>Poniedziałek, 4 lutego 2013 o 19:31 UTC+01</p>

<p>Któż to nas tak odwrócił, że cokolwiek byśmy czynili, jesteśmy w postawie odchodzącego, kiedy na ostatnim wzgórzu, co mu raz jeszcze całą ukaże dolinę rodzinną, staje, ogląda się, zwleka — tak my żyjemy żegnając się wiecznie. RMR, Z „Elegii duinejskich”, przeł. M. Jastrun, fot. P. Klinger</p>

<p>Niedziela, 3 lutego 2013 o 19:29 UTC+01</p>

<p>Śmierć jest ogromna. Rośnie wraz z nami w pogodny czas. Gdy środek życia uśmiechem darzy, płakać się waży tam, w środku nas. Słynne zakończenie „Księgi obrazów”, wiersz nieomal nieprzetłumaczalny, powyżej w przekładzie A. Lama, poniżej A. Pomorskiego Dojrzała śmierć. My jej zarodek z błogim uśmiechem. Gdy w sobie życia widzisz sam środek, ta w środku ciebie szlochać śmie echem.</p>

<p>Niedziela, 3 lutego 2013 o 16:45 UTC+01</p>

<p>Opada liść, opada z oddalenia, ogołacając niebiańskie ogrody; opada gestem upartej niezgody. A spośród gwiazd nocami w swą samotność zapada ziemia ciężka jak z kamienia. RMR „Jesień”, przeł. A. Pomorski, fot. B. Heine</p>

<p>Sobota, 2 lutego 2013 o 17:55 UTC+01</p>

<p>Nigdzie, kochana, nie ma świata, prócz wewnątrz. Nasze życie umiera w przemianie… RMR</p>

<p>Piątek, 1 lutego 2013 o 19:04 UTC+01</p>

<p>Ty, której nie mówię, że płacząc leżę nocą wśród milczenia, której istnienie mnie upaja kołysząco do zmęczenia. Ty, która mi nie mówisz czuwając dla mnie: jak my tę całą wspaniałość moglibyśmy znieść nie uśmierzając? Spojrzyj na kochających, ledwie wyznali z warg drżących, jak szybko kłamią. Samotnym mnie czynisz. Ciebie jedną mogę zamienić. Przez chwilę jesteś to ty, a potem znowu szumienie albo woń, co owiewa mnie rosnąc. Ach, tamte wszystkie straciłem w ramionach, tylko ty wciąż na nowo narodzona: żem nigdy cię nie zatrzymał, trzymam cię mocno. RMR „Pieśń Abelone”, przeł. M. Jastrun, fot. R. Avella, Giardini Giusti, Werona</p>

<p>Piątek, 1 lutego 2013 o 09:22 UTC+01</p>

<p>Zbyt jestem w świecie osobny, a przecież samotny nie dosyć, żeby hołdować z każdej rzeczy drobnej. Zbyt jestem w świecie nikły, lecz nieistotny nie dosyć, żeby kształt rzeczom zwykły, ciemnym i mądrym, przed tobą obnosić. Moją wolą jest własna wola i ta wola jej towarzyszy, aż wola w czyn się przemienia; a w powściągliwej ciszy, z jaką czasy ustępują pola temu, co wynika z cienia, chcę być między wiedzącymi albo samotnym pozostać. Całą chcę w sobie twoją odzwierciedlać postać, nie tak ślepy i zgrzybiały, by mi się wymknął obraz twój chwiejny, olbrzymi. Rozpostrę się, wybujały. I niech nic mnie nie przełamie, bo co przełamie, to przekłamie. A nie chcę, żeby moja treść kłamała tobie. Siebie opiszę w zamyśle jak obraz, w którym trwasz, a który długo oglądałem z bliska, jak słowo, które uchwyciłem ściśle, jak dzbanek, który mi na co dzień służy, jak mojej matki twarz, jak łódź, co miała nieść skroś kłębowiska najśmiercionośniejszej burzy. RMR, Z „Księgi godzin”, przeł. A. Pomorski</p>

<p>Czwartek, 31 stycznia 2013 o 20:27 UTC+01</p>

<p>Cały świat był w twarzy ukochanej —, aż tu nagle rozlał się, wypłynął: świat na zewnątrz, świat nieogarniony. Czemuż ja nie piłem, gdym ją uniósł, świata z pełnej ukochanej twarzy, który z bliska ku mym wargom wionął? Piłem. Ach, wpijałem się, chłonąłem. Ale sam, nadmiarem przepełniony świata, pijąc w nim się rozpłynąłem. RMR „Cały świat był w twarzy ukochanej”, przeł. A. Pomorski; poniżej: Auguste Rodin „Je suis belle”, Musée Rodin</p>

<p>Czwartek, 31 stycznia 2013 o 09:36 UTC+01</p>

<p>Rainer Maria Rilke dodał(a) nowe zdjęcie.</p>

<p>Rilke w ogrodzie Muzot, zdjęcie z tej samej co poprzednie „sesji fotograficznej”. Rok 1925. Wiele lat wcześniej, podziwiając w Ogrodzie Luksemburskim klomb róż „La France”, poeta tęsknił za dniem, w którym sam będzie posiadał własną rabatę, „by przed nią usiąść, gdy już będę stary, i przemienić ją w słowa, w których tkwi wszystko to, co wówczas poznam”. Po raz pierwszy od czasu Westerwede, gdzie Rilke zamieszkał ponad dwadzieścia lat wcześniej, towarzyszyło mu uczucie, iż posiada własne cztery ściany oraz może kształtować ogród wedle swego upodobania.</p>

<p>Czwartek, 31 stycznia 2013 o 09:29 UTC+01</p>

<p>Rainer Maria Rilke dodał(a) nowe zdjęcie.</p>

<p>Rilke w dość nietypowej pozie w ogrodzie swej szwajcarskiej samotni Muzot. Dwa treliaże porośnięte kwitnącymi różami, wznoszące się w ogrodzie, do którego przylegał niewielki sad, dodawały temu miejscu uroku.</p>

<p>Środa, 30 stycznia 2013 o 17:36 UTC+01</p>

<p>Dzieła sztuki są zawsze owocem życia w zagrożeniu, wynikiem podążania za doświadczeniem aż do ostatecznego końca, tam, dokąd żaden człowiek nie jest już w stanie dotrzeć. Im dalej podąża się ową drogą, tym bardziej osobiste, wyjątkowe, niepowtarzalne staje się owo doświadczenie, zaś dzieło sztuki jest koniecznym, nie dającym się stłumić, możliwie ostatecznym wyrazem owej wyjątkowości… W tym kryje się sekret niewyobrażalnej pomocy, jaką dzieło sztuki przynosi temu, kto musi je stworzyć – iż jest ono jego podsumowaniem, paciorkiem różańca, na którym życie twórcy odmawia modlitwę, wciąż powracającym dowodem jego jedności i prawdziwości. Rilke w liście do Klary Westhoff, 1907; poniżej: Auguste Rodin „La Danaïde”, 1889</p>

<p>Środa, 30 stycznia 2013 o 09:46 UTC+01</p>

<p>Przez którą ptaki przelatują, nie jest ową wierną przestrzenią, co znosi twą postać. (W powietrzu, tam, znasz tylko swą odmowę i bezpowrotnie nikniesz i nie możesz zostać). Z nas wyrywa się przestrzeń i przemieszcza rzeczy: aby ci udał się byt drzewa, spowij go swoją wewnętrzną przestrzenią, otocz go zatrzymanym powiewem. Nie ogranicza się. Dopiero we wcieleniu w twą rezygnację stanie się prawdziwym drzewem. RMR „Przez którą ptaki przelatują”, przeł. M. Jastrun</p>

<p>Środa, 30 stycznia 2013 o 09:11 UTC+01</p>

<p>Rainer Maria Rilke dodał(a) nowe zdjęcie.</p>

<p>Miłość nasza obiecywała nam przede wszystkim, iż do niczego nie będzie przymuszać… biorąc we własne ręce ów początek szczęścia, stalibyśmy się pierwszymi, którzy je obrócili wniwecz. Rilke w liście do Merline; na fotografii poeta w towarzystwie Baladyny i jej syna Baltusza, Beatenberg, rok 1922</p>

<p>Wtorek, 29 stycznia 2013 o 17:52 UTC+01</p>

<p>Rainer Maria Rilke dodał(a) nowe zdjęcie.</p>

<p>Merline, tak, moja kochana, dopomóż mi w ten heroiczny sposób, przyłącz się do tej cichej krainy, do tych spokojnych murów, co mnie tutaj chronią, i chroń mnie wraz z nimi… Rilke w liście do Baladyny Klossowskiej</p>

<p>Poniedziałek, 28 stycznia 2013 o 23:21 UTC+01</p>

<p>Ach, ogrodami jesteś, ach, patrzałem na nie z taką nadzieją. Otwarte okno w willi wiejskiej — i prawie zbliżałaś się do mnie w zadumie. Znajdowałem ulice, którymi właśnie przechodziłaś — i lustra w sklepach handlarzy miały jeszcze zawrót głowy po tobie i zlęknione odrzucały mój zbyt nagły obraz. — Kto wie, czy nie ten sam ptak przelatywał nas dźwiękiem wczoraj, osobno, w wieczorze? RMR „Ty zawczasu utracona”, przeł. M. Jastrun, fot. L. Bellin</p>

<p>Poniedziałek, 28 stycznia 2013 o 20:32 UTC+01</p>

<p>Wciąż tak samo, choć znamy krajobraz miłości… wciąż od początku na przechadzkę we dwoje wychodzimy pod stare drzewa i wciąż tak samo kładziemy się pośród kwiatów, twarzą do nieba. RMR, Z wierszy rozproszonych, przeł. A. Pomorski</p>

<p>Poniedziałek, 28 stycznia 2013 o 11:30 UTC+01</p>

<p>Muzyko: oddechu posągów, może: ciszo obrazów. Mowo, gdzie mowy kończą się. Czasie, pionowo stojący na kierunku serc, które giną. Uczucia do kogo? O, ty przemiano uczuć w co?:— w słyszalny krajobraz. Ty obca: muzyko. Ty nas przerastający przestworze serca. Nasza najtajniejsza sprawo, co przewyższając nas, wybucha z nas — święte pożegnanie: gdy to, co jest naszym wnętrzem, nas otacza jako najbardziej wypróbowana dal, jako druga strona powietrza: czysto, ogromnie, już nie do zamieszkania. RMR „Muzyka”, przeł. M. Jastrun; poniżej: Auguste Rodin „Muse Whistler nue, bras coupés”, Musée Rodin</p>

<p>Poniedziałek, 28 stycznia 2013 o 11:03 UTC+01</p>

<p>Rainer Maria Rilke dodał(a) nowe zdjęcie.</p>

<p>{Kobiety w życiu Rilkego} Magda Richling, osiem lat młodsza od Rilkego, urodziła się w Wiedniu; ukończywszy studia pod okiem Ferruccia Busoniego, dzięki swym koncertom zdobyła niemały rozgłos jako pianistka. Jej małżeństwo z von Hattingbergiem zakończyło się rozwodem; osamotniona poszukiwała osoby, która pozwoliłaby jej odnaleźć w życiu spełnienie. Spotkali się listownie w styczniu roku 1914. To Magda, zwana przez Rilkego Benvenutą, wprowadziła poetę w świat muzyki, grając dlań utwory Haendla, Bacha, Scarlattiego. „On jest dla mnie głosem Boga, nieśmiertelną duszą, Fra Angelico, wszystkim, co nadziemsko Dobre, Wzniosłe, Święte” – pisała Magda do siostry. Do ostatecznego rozstania doszło z początkiem maja w Wenecji; Magda nie darmo słuchała, jak Rilke często cytował aforyzm Kassnera: „Droga od intymności do wielkości prowadzi przez ofiarę”.</p>

<p>Niedziela, 27 stycznia 2013 o 21:31 UTC+01</p>

<p>Albowiem jest, zauważ, granica patrzenia. A świat ujrzany chce prosperować w miłości. Dokonało się dzieło spojrzenia, czyń teraz dzieło serca przy obrazach, co w tobie więzione; albowiem to ty weźmiesz nad nimi górę: dziś wszakże ich jesteś nieświadom. Wypatrz, wewnętrzny mężczyzno, swoją wewnętrzną dziewczynę, tę wywalczoną na tysiącu istot, to wywalczone dopiero, nigdy nie kochane jeszcze stworzenie. RMR „Przemiana”, przeł. A. Pomorski; poniżej: Auguste Rodin „L&#39;éternelle idole”, Musée Rodin</p>

<p>Niedziela, 27 stycznia 2013 o 16:51 UTC+01</p>

<p>Przelewające się niebo rozrzutnych gwiazd pyszni się ponad zgryzotą. Zamiast w poduszkę, wypłacz się w niebo. Tutaj, u spłakanej już, u kończącej się twarzy, która rozlewa się wkoło, zaczyna się rwący porywający wszechświat. Kto go zatrzyma, ten potok? Nikt. Chyba że ty nagle zmagać się poczniesz z gwałtownym pędem owych galaktyk ku tobie. Odetchnij. Odetchnij ciemnością ziemi i znów oczy w górę! Znów. Lekko, na oślep z góry otchłań przylega do ciebie. RMR, Z wierszy rozproszonych, przeł. A. Pomorski</p>

<p>Niedziela, 27 stycznia 2013 o 09:48 UTC+01</p>

<p>Komu poskarżysz się, serce? Coraz to odludniejszą drogę sobie torujesz wśród niepojętych ludzi. Może tym bardziej daremną, że nie zbacza w swym biegu, nie zbacza w biegu w przyszłość, w tę już straconą. Dawniej. Czyś się skarżyło? Na co? Na opadłą jagodę radości, że niedojrzała. A teraz złamano mi drzewo radości, złamała mi burza moje nierychliwe drzewo radości. Co miałem najpiękniejszego w mym niewidzialnym krajobrazie, ciebie, coś mnie rozpoznać dawało aniołom, niewidzialnym. RMR, Skarga, przeł. A. Pomorski</p>

<p>Sobota, 26 stycznia 2013 o 18:26 UTC+01</p>

<p>Czyli was nie zdumiała na stelach attyckich powściągliwość ludzkiego gestu? Czy miłość i pożegnanie nie kładą się tak lekko na plecy, jakby stworzone z innej materii niż nasza? Czy pamiętacie nieważki dotyk dłoni, mimo że w torsach jest siła. RMR, Elegie duinejskie, przeł. M. Jastrun; poniżej: „Orfeusz, Eurydyka, Hermes”, grecki relief zachowany w rzymskiej kopii, podziwiany przez Rilkego w Museo Nazionale w Neapolu</p>

<p>Sobota, 26 stycznia 2013 o 18:03 UTC+01</p>

<p>Jakbyś mi to wyrwał z najtajniejszych zakamarków serca… To nie do wysłowienia wspaniałe, wypowiedzieć, powołać do istnienia Niewyrażalne. I to jest właśnie najważniejsze, jedynie o to chodzi, przecież my, otoczeni i osaczeni przez całą tę zewnętrzną naoczność, tylko w ten sposób możemy się w imię naszej prawdziwej egzystencji od niej wyzwolić, mimo iż w niej sami żyjemy. Gdzież można to osiągnąć, jeśli nie w poezji? Lou Andreas-Salomé w liście do Rilkego po lekturze „Elegii duinejskich”, przeł. W. Markowska; poniżej: Gustave Moreau „Dziewczyna tracka z głową Orfeusza”, 1864</p>

<p>Piątek, 25 stycznia 2013 o 20:38 UTC+01</p>

<p>W świetle szukają ciebie aniołowie, o gwiazdy czułym uderzają czołem tusząc, że ciebie byle blask wypowie. Ilekroć jednak ja o tobie marzę, widzę, jak ślepe odwracając twarze z fałd twego płaszcza sypią się popiołem. RMR, Księga godzin, przeł. A. Pomorski; poniżej: Heinrich Vogeler, Die Erwartung (Träume II), 1912</p>

<p>Piątek, 25 stycznia 2013 o 16:50 UTC+01</p>

<p>Znów będę prosty, pełen ciszy i głos mój nagle milknie, i moja twarz się schyla niżej ku lepszej modlitwie. Dla innych byłem gwałtownością wiatru, gdym ich tarmosząc, wzywał. Tam byłem, gdzie anioły goszczą, gdzie światło w nicość się rozpływa — Lecz Bóg głęboką jest ciemnością. RMR, Księga godzin, przeł. M. Jastrun; poniżej: Edward Burne-Jones, An Angel Playing a Flageolet, 1878</p>

<p>Piątek, 25 stycznia 2013 o 11:00 UTC+01</p>

<p>Rainer Maria Rilke dodał(a) nowe zdjęcie.</p>

<p>Od tej mojej samotności, w jakiej się zabarykadowałem z górą już lat dwadzieścia, nie może być żadnego urlopu, który bym musiał wybłagać wśród wielu usprawiedliwień dla mojego rozbudzonego szczęścia. Ja muszę w niej żyć do końca… Klęczę teraz wśród świata i proszę tych, którzy mnie kochają, by mnie oszczędzali. Tak! By mnie oszczędzali! Aby mnie nie zużyli dla swojego szczęścia, lecz by mi pomogli rozwinąć owo najgłębsze we mnie samotne szczęście, bez tego bowiem wielkiego dowodu miłości nigdy by mnie naprawdę nie kochali… RMR, Testament, przeł. W. Markowska; na fotografii gabinet Rilkego w Muzot</p>

<p>Czwartek, 24 stycznia 2013 o 21:16 UTC+01</p>

<p>Rainer Maria Rilke dodał(a) nowe zdjęcie.</p>

<p>Kiedym dawniej tęsknił zawsze za czymś trwałym, za domem, za ludźmi, co by całkowicie do mnie należeli, za codziennością – jakże się myliłem. Od kiedym to posiadł, rozpada się wszystko, jedno po drugim. Bo czym stał się dla mnie mój dom? Czymś obcym, dla czego muszę pracować, a ci bliscy moi czyż nie są dla mnie niczym nieudana wizyta? Jakże gubię się za każdym razem, gdy chcę się do nich zbliżyć… Czymże mógłbym być dla nich, skoro nie mam żadnego zawodu, żadnych praw w oczach tych ludzi? RMR w liście do Lou Andreas-Salomé, przeł. W. Markowska; na fotografii, obok Rilkego, Klara Westhoff, Phia Rilke (jak zawsze w czerni) oraz rodzice Klary i jej młodszy brat Helmuth, rok 1901</p>

<p>Czwartek, 24 stycznia 2013 o 11:54 UTC+01</p>

<p>Wraz z zespoleniem się dwojga kochających się ludzi nic nie staje się wspólne, wzrasta samotność. RMR Auguste Rodin „Pocałunek”, Musée Rodin</p>

<p>Czwartek, 24 stycznia 2013 o 10:33 UTC+01</p>

<p>Rainer Maria Rilke dodał(a) nowe zdjęcie.</p>

<p>W małżeństwie, wedle mego odczucia, chodzi nie o to, by dzięki przerwaniu i przezwyciężeniu wszelkich granic stworzyć szybko jakąś wspólnotę, raczej nazwę dobrym małżeństwem takie, w którym każde będzie czuwać nad samotnością drugiego i okazywać mu największe zaufanie, podobne do tego, jakim sam jest obdarzany. Współistność dwojga ludzi to rzecz niemożliwa i tam, gdzie się mimo to wydaje pojawiać, stanowi ograniczenie, obopólną umowę, która obrabowuje jedną lub obie strony z pełni ich swobody i z ich rozwoju. Lecz gdy się świadomie założy, że nawet najbliższych sobie ludzi mogą dzielić bezkresne odległości, może się także rozwinąć u nich przecudowna łaska wzajemnego życia obok siebie, gdy im się uda pokochać owe dzielące je od siebie dalekości, świadomość ta bowiem pozwoli im widzieć siebie nawzajem w pełni bliskości pod ogromnym niebem. Rilke w liście do Emanuela von Bodmana, przeł. W. Markowska</p>

<p>Środa, 23 stycznia 2013 o 10:55 UTC+01</p>

<p>Blisko jest tylko wnętrze; świat daleko. Wnętrze, co w siebie świat codziennie wchłania, w ścisku, w natłoku nie do opisania. Wyspa jak gwiazda, którą cicho, lekko, w bezwiednej grozie swej niepostrzeżenie przestwór niweczy… RMR, Wyspa, przeł. A. Pomorski</p>

<p>Środa, 23 stycznia 2013 o 09:00 UTC+01</p>

<p>Rainer Maria Rilke dodał(a) nowe zdjęcie.</p>

<p>Kobiety, których życie ujawnia się bardziej bezpośrednio, zamieszkując w nich owocniej i ufniej, muszą przecież w gruncie rzeczy być dojrzalszymi ludźmi, bardziej ludzkimi ludźmi niż lekkomyślny mężczyzna, którego nie ściąga pod powierzchnię życia żaden cielesny owoc, mężczyzna, który – zarozumiały i porywczy – nie docenia tego, co w swoim mniemaniu kocha. RMR, Listy do młodego poety, przeł. J. Nowotniak, fot. H. Armstrong Roberts, 1927</p>

<p>Wtorek, 22 stycznia 2013 o 21:38 UTC+01</p>

<p>Rainer Maria Rilke dodał(a) nowe zdjęcie.</p>

<p>Dobrze jest być samotnym, bo samotność jest trudna; to, że coś jest trudne, musi być dla nas dodatkową racją, by to czynić. Również kochać jest dobrze: bo i miłość jest trudna. Dzielenie miłości z innymi ludźmi to chyba najtrudniejsze z naszych zadań, sprawa ostateczna, ostatnia próba i sprawdzian… RMR, Listy do młodego poety, przeł. J. Nowotniak; na fot. Rilke i Klara w roku 1904</p>

<p>Wtorek, 22 stycznia 2013 o 09:51 UTC+01</p>

<p>Rainer Maria Rilke dodał(a) nowe zdjęcie.</p>

<p>Chcę Pana, mój drogi, prosić, by był Pan cierpliwy wobec wszystkiego, czego nie potrafi rozwiązać Pańskie serce, i by spróbował Pan polubić same pytania – niczym zamknięte izby albo jak książki napisane w całkiem obcym języku. Niech Pan nie poszukuje teraz odpowiedzi, których nie może Pan dostać, gdyż nie mógłby Pan ich jeszcze odpowiednio przeżyć. A chodzi o to, by wszystko znajdowało oddźwięk w życiu. Niech Pan żyje teraz pytaniami. Może wówczas pewnego odległego dnia przeżyje Pan odpowiedź, dochodząc do niej stopniowo i niepostrzeżenie. RMR, Listy do młodego poety, przeł. J. Nowotniak; na fot. Rilke w Meudon</p>

<p>Poniedziałek, 21 stycznia 2013 o 20:40 UTC+01</p>

<p>Rainer Maria Rilke dodał(a) nowe zdjęcie.</p>

<p>W latach dwudziestych Rilke odwiedził Paryż dwukrotnie – w roku 1920 i 1925. Szczególnie podczas ostatniej wizyty odczuwał wręcz gorączkowe pragnienie kontaktu z drugim człowiekiem. Poeta uchwycił się myśli o Paryżu niczym talizmanu, wierząc, że jego magiczna siła raz jeszcze okaże się dobroczynna. Paryż, Café du Dôme, rok 1928, fot. A. Kertész</p>

<p>Poniedziałek, 21 stycznia 2013 o 20:17 UTC+01</p>

<p>Rainer Maria Rilke dodał(a) nowe zdjęcie.</p>

<p>Paryż lat dwudziestych, „niezrównany Paryż, który w mej pamięci znaczy cały świat”. Widok wieży Eiffla z Palais du Trocadéro, rok 1929, fot. C. R. Adams</p>

<p>Poniedziałek, 21 stycznia 2013 o 20:05 UTC+01</p>

<p>Rainer Maria Rilke dodał(a) nowe zdjęcie.</p>

<p>Rilke w roku 1923 – roku, w którym ukazują się drukiem jego „Elegie duinejskie” oraz „Sonety do Orfeusza”, on sam zaś pogrąża się w pracy nad przekładami wierszy Paula Valéry.</p>

<p>Poniedziałek, 21 stycznia 2013 o 09:36 UTC+01</p>

<p>Jak gdyby nasłuchiwał. Tam: przestworze… Cisza: nie sięga słuch nasz tak wysoko. A on jest gwiazdą. W wielkim gwiazdozbiorze świateł, których nie widzi nasze oko. On jest wszechświatem. Cóż mu po nas? Któżby spodziewał się, że właśnie nas dostrzeże? Choćbyśmy jemu oddawali służby, trwa w swoich głębiach jak leniwe zwierzę. Bo co u jego nóg nam każe leżeć, to od milionów lat się w nim obraca. On, który jest nieświadom naszych przeżyć, a żyje tym, co od nas się odwraca. RMR, Budda, przeł. A. Pomorski</p>

<p>Niedziela, 20 stycznia 2013 o 21:37 UTC+01</p>

<p>Nagle z zieleni parku odebrano coś, nie wiadomo co; prawie się słyszy, jak park podchodzi pod okna i w ciszy zatrzymał się. Lecz z siłą niewstrzymaną śpiew siewki z gaju rozbrzmiewa, z zarośli, i przypomina się święty Hieronim: tak bardzo zapał i samotność rośnie z tego jednego głosu, który dzwoni słyszalny dla ulewy. RMR, Przed deszczem letnim, przeł. M. Jastrun</p>

<p>Niedziela, 20 stycznia 2013 o 12:48 UTC+01</p>

<p>O wodotryskach dużo wiem przejrzystych, z niepojętego pnia wschodzących szkłem, o drzewach moich łez rzęsistych, czystych, ze snu wielkiego, snu nieobjętego, strwonionych, zapomnianych wraz ze snem. Czyż nie zapominałem nieba ręki na tylu rzeczach, w takim ich natłoku? Czyż wielkość się nie zwidywała oku we wzlocie starych parków, zanim miękki, ufny zapadnie zmierzch… RMR, O fontannach, przeł. A. Pomorski; park w Chamarande, fot. J. Fourniol</p>

<p>Niedziela, 20 stycznia 2013 o 09:30 UTC+01</p>

<p>Rainer Maria Rilke dodał(a) nowe zdjęcie.</p>

<p>Rilke w roku 1902, po ukazaniu się monografii „Worpswede” oraz pierwszego wydania „Księgi obrazów”, z nieodłącznym notesem w ręku.</p>

<p>Sobota, 19 stycznia 2013 o 16:16 UTC+01</p>

<p>I trzydzieści sześć, i tysiąc razy Malarz ową Górę opisywał i odbiegał jej, i znowu wzywał (i trzydzieści sześć, i tysiąc razy) szczęśliwego wulkan niebywały, — nie mógł oprzeć się pokusom Góry, która nie dawała sobie chwały w jego szkicu skroić do figury. RMR, Góra, przeł. A. Pomorski; na reprodukcji: Paul Cézanne, Góra Sainte-Victoire z Lauves</p>

<p>Sobota, 19 stycznia 2013 o 15:57 UTC+01</p>

<p>Praca Cézanne&#39;a – pisze Rilke – nie poddająca się już wyróżnieniom, skłonnościom ani ułatwieniom, której najdrobniejsza cząstka wyrażana była na nieskończenie czułej skali sumienia, praca ta skupiała ową nie dającą się zamącić substancję w istotę koloru tak, iż stawała się ona nowym istnieniem wolnym od dawnych wspomnień, istnieniem w jakimś wyraju kolorów. Paul Cézanne, Wielka sosna i czerwone pola, 1895</p>

<p>Sobota, 19 stycznia 2013 o 15:44 UTC+01</p>

<p>Rilke poznał dokładniej twórczość Cézanne&#39;a w roku 1907, kiedy to w Paryżu w ramach Salon d&#39;Automne zorganizowano wielką retrospektywną wystawę płócien artysty. Urzeczony Salonem napisał kilka długich listów do Klary, które same w sobie tworzą monografię poświęconą Cézanne&#39;owi, porównywalną z książką o Rodinie. Paul Cézanne, Jas de Bouffan, 1876</p>

<p>Sobota, 19 stycznia 2013 o 15:23 UTC+01</p>

<p>19 stycznia 1839 roku w Aix-en-Provence przychodzi na świat Paul Cézanne, malarz pozostający dla Rilkego ideałem artysty bez reszty oddanego swemu dziełu. Poeta wiedział o owym szaleńczym poświęceniu się człowieka, który nie porzuci codziennej pracy sur le motif nawet na wieść o pogrzebie matki, artysty „tworzącego swych świętych z butelek po winie i jabłek, i przymuszającego je, by stały się się piękne, by wyrażały sobą cały świat”. Paul Cézanne, Autoportret, 1895</p>

<p>Sobota, 19 stycznia 2013 o 09:59 UTC+01</p>

<p>Drogi, co wiodą donikąd wijąc się wśród łąk niezmiennych; bezdusznie już opowiedziano o ich kresach tajemnych, drogi, co często nic więcej nie mają, jak tylko czystą przestrzeń przed sobą i porę roku niewinną. RMR, Czterowiersze walezeńskie, fot. P. Hanquin</p>

<p>Sobota, 19 stycznia 2013 o 09:56 UTC+01</p>

<p>Rilke był urzeczony nie tylko „starożytnością” Muzot, zachwyciła go również tamtejsza okolica, niezwykła, majestatyczna uroda krajobrazu kantonu Valais, ożywiająca w jego pamięci wspomnienia pejzaży Prowansji i Hiszpanii. Krainie tej poświęci poeta cykl wierszy „Les Quatrains valaisans” („Czterowiersze walezeńskie”), „najlepszy dowód na to, iż kraj ten noszę w mej krwi”. Kraju, w pół drogi wstrzymany pomiędzy niebiosami a ziemią… Krajobrazy kantonu Valais, fot. P. Hanquin</p>

<p>Piątek, 18 stycznia 2013 o 19:17 UTC+01</p>

<p>Rainer Maria Rilke dodał(a) nowe zdjęcie.</p>

<p>Tu czas Wyrażalnego, tu jego ojczyzna. Powiedz i wyznaj. Rilke na balkonie Muzot, rok 1923.</p>

<p>Piątek, 18 stycznia 2013 o 11:42 UTC+01</p>

<p>Muzot, „siedziba nieco heroiczna i chropowata”, na współczesnej fotografii.</p>

<p>Piątek, 18 stycznia 2013 o 11:34 UTC+01</p>

<p>Muzot, ostatnia siedziba poety, miejsce narodzin „Sonetów do Orfeusza” oraz ukończenia „Elegii duinejskich”. Niezwykła jest historia „odnalezienia” tej szwajcarskiej samotni. Rilke i Baladyna Klossowska od pewnego czasu poszukiwali stosownej siedziby, najpierw na terenie kantonu de Vaud, potem w kantonie Valais. 28 czerwca 1921 roku zatrzymali się w Sierre, zawiedli się jednak w swych nadziejach, że znajdą odpowiednie miejsce. Pełni rezygnacji byli już gotowi wracać do Genewy – lecz wtedy zdarzył się „cud”. W ostatni wieczór przed wyjazdem w oknie wystawowym salonu fryzjerskiego zobaczyli fotografię trzynastowiecznej wieży niewielkiego château, opatrzoną notatką „na sprzedaż lub do wynajęcia”. Znajdowała się ona w odległości kilku mil od Sierre. Mimo swych niedostatków – wodę czerpano ze studni, brakowało elektryczności – wydawała się spełniać wszelkie oczekiwania poety. „Chère – pisał Rilke do Nanny Wunderly – c&#39;est peut-être mon Château en Suisse, peut-être”.</p>

<p>Piątek, 18 stycznia 2013 o 08:36 UTC+01</p>

<p>Pomnika nie stawiajcie. Niech różana gałązka kwitnie dlań w corocznej chwale. Bo to Orfeusz jest. Jego przemiana w tym albo owym. Nie trudźmy się wcale o innych imion dźwięk. Bo jeden tylko śpiewa Orfeusz. Znalezioną w Sierre reprodukcję rysunku Cimy de Conegliano przedstawiającą Orfeusza, najwyższego boga poezji, Baladyna Klossowska zawiesiła nad biurkiem poety w Muzot.</p>

<p>Czwartek, 17 stycznia 2013 o 21:12 UTC+01</p>

<p>Rainer Maria Rilke dodał(a) nowe zdjęcie.</p>

<p>„Rilke w Moskwie”, jeden z nielicznych olejnych portretów poety, namalowany przez Leonida Pasternaka już po śmierci Rilkego, w roku 1928, na podstawie dwóch szkiców ołówkiem, sporządzonych w roku 1900 w trakcie drugiej podróży poety do Rosji. Rilke nawiązał serdeczne stosunki z Pasternakiem podczas swej pierwszej wizyty w Moskwie. Wysoko sobie cenił wiersze jego syna Borysa, które poznał w latach dwudziestych w przekładach na francuski. Borys Pasternak uważał Rilkego za największego z żyjących poetów europejskich.</p>

<p>Czwartek, 17 stycznia 2013 o 07:59 UTC+01</p>

<p>Rainer Maria Rilke dodał(a) nowe zdjęcie.</p>

<p>Na zamku hrabiny Luise von Schwerin podjęto Rilkego serdecznie i ciepło, roztaczając nad nim latem roku 1905 opiekę artystycznego mecenatu, w czym poeta zawsze wielce gustował. „Całe moje życie” – pisał z wdzięcznością do hrabiny – „przeniknęło przez Friedelhausen niczym rwąca rzeka, przepływająca przez ciepło skąpanego słońcem krajobrazu, rozwidlając się i poszerzając, połyskując blaskiem wszystkich swych fal”. Tam właśnie, na zamkowym tarasie, Klara modelowała popiersie swego pogrążonego w lekturze męża.</p>

<p>Czwartek, 17 stycznia 2013 o 07:45 UTC+01</p>

<p>Rainer Maria Rilke dodał(a) nowe zdjęcie.</p>

<p>W roku 1905 nawiązuje Rilke znajomość z hrabiną Luise von Schwerin, z domu Nordeck zur Rabenau, która zaprasza go do swej rodowej siedziby Friedelhausen w Hesji. Tam też poznaje poeta rodzinne grono hrabiny – jej córkę Gudrun i jej męża, barona Jacoba von Uexküll (dla ich córki o niezwykłym imieniu Damajanti napisze Rilke powiastkę), macochę hrabiny Julie von Nordeck oraz siostrę Alice Faehndrich, właścicielkę willi na Capri, w której będzie Rilke dwukrotnie gościł. Na fotografii hrabina Luise von Schwerin z córką Gudrun)</p>

<p>Środa, 16 stycznia 2013 o 21:39 UTC+01</p>

<p>Rainer Maria Rilke dodał(a) nowe zdjęcie.</p>

<p>Frapujący portret Rilkego naszkicowany w roku 1905 w Dreźnie przez pochodzącą z Rygi artystkę Annę Schewitz-Hellmann.</p>

<p>Środa, 16 stycznia 2013 o 13:17 UTC+01</p>

<p>I wszystko wre, i spieszy się, i kończy, i kręci się bez celu, i w kolisku znów czerwień, zieleń, szarość w krąg się łączy, w ledwo zaczętym błyska twarz profilu —. I uśmiech szczęścia wśród uśmiechów tylu olśni, obróci, strwoni się, przesłoni i dech zapiera w ślepym wirowisku… RMR, Karuzela, Nowe wiersze, przeł. A. Pomorski; fotografia paryskiej karuzeli: A.G. Photographe</p>

<p>Środa, 16 stycznia 2013 o 09:21 UTC+01</p>

<p>Miasto było przeciwko mnie, burzyło mi życie, niczym egzamin, którego nie zdałem. Jego nieustanny hałas wdzierał się w moją ciszę, jego przeraźliwość szła za mną aż do mego smutnego pokoju, pod powiekami czułem wciąż ciężar obrazów paryskiego codziennego życia. Rilke w liście do Lou Andreas-Salomé, przeł. W. Markowska; poniżej: dziewiętnastowieczny Paryż na obrazie Martína Rico z roku 1883</p>

<p>Wtorek, 15 stycznia 2013 o 22:04 UTC+01</p>

<p>Gdybym znad książki podniósł teraz oczy, świat byłby bliski po najdalszy kraniec: to, czym tu żyję, z zewnątrz mnie otoczy, tutaj i tam nie znają swoich granic; niech tylko mocniej się w to wszystko wplotę: w rzecz, co się w moim wzroku uwydatni, w masy poważną zwykłość i prostotę, — ziemia przerasta nagle samą siebie. Na całym zdaje się rozciągać niebie: i pierwsza gwiazda jest jak dom ostatni. RMR, Czytający, przeł. A. Pomorski; poniżej obraz „In a Garden: Corfu” Johna Singera Sargenta, 1909</p>

<p>Wtorek, 15 stycznia 2013 o 11:13 UTC+01</p>

<p>Umykasz mi wciąż, godzino pusta, raniąc me serce skrzydłami. Sam: cóż uczynią moje usta z mymi nocami i dniami? Nie mam ukochanej ni schronienia w niebie, sam, pod błękitu wstęgą. Rzeczy wszelkie, którym ofiaruję siebie, trwonią mnie swą potęgą. RMR, Poeta, Nowe wiersze, przeł. DG</p>

<p>Poniedziałek, 14 stycznia 2013 o 12:45 UTC+01</p>

<p>Pradawne tchnienie morza, morski wietrze śródnocy: dla nikogo twa zorza; kto zbudzon ze snu mocy, spojrzeć musi w przestworza przemógłszy ciebie: pradawne tchnienie morza powiewie jakby dla skał prastarych, przestrzeń bezbrzeżną rwąc ku sobie z oddali… O jakże spragnione ciebie drzewo figowe, pędząc po księżycowym niebie. RMR, Śpiew morza. Capri. Piccola Marina, przeł. Dariusz Guzik</p>

<p>Poniedziałek, 14 stycznia 2013 o 11:20 UTC+01</p>

<p>Rainer Maria Rilke dodał(a) nowe zdjęcie.</p>

<p>Codziennie stajesz mi stromo przed sercem, góro, skało, urwista pustko bez drogi: Boże, w którym się wspinam, spadam samotny i błądzę… i co dzień jak burza, w moim wczoraj Przebytym znów się zanurzam i krążę. RMR, Improwizacje z capryjskiej zimy, przeł. B. Antochewicz</p>

<p>Poniedziałek, 14 stycznia 2013 o 11:16 UTC+01</p>

<p>Rainer Maria Rilke dodał(a) nowe zdjęcie.</p>

<p>Włoską wyspę Capri niedaleko Neapolu Rilke odwiedza dwukrotnie – w roku 1907 oraz 1908 przebywa w gościnie u Alice Faehndrich w Villa Discopoli (poeta ma do dyspozycji osobny domek, tzw. Rosenhäusl). W czasie długich spacerów odkrywa Anacapri, wspina się na Monte Solaro, zwiedza grotę Migliera oraz kościół Santa Maria a Cetrella, podziwia też krajobrazy kojarzące mu się z Grecją, „pozbawione dzieł sztuki greckiego świata, lecz jakby z czasów przed ich powstaniem”.</p>

<p>Niedziela, 13 stycznia 2013 o 21:01 UTC+01</p>

<p>O, Panie, daj każdemu śmierć osobną. Śmierć, co wynika z życia, które przeżył, którego miłość, treść i nędzę zmierzył. Jesteśmy tylko listkiem, łuską drobną. Owocem jest ta śmierć, co w nas dojrzewa i wokół której wszystko się obraca. RMR, Księga godzin, przeł. A. Pomorski, fot. B. Heine</p>

<p>Niedziela, 13 stycznia 2013 o 10:36 UTC+01</p>

<p>W końcu nie dbają o nas ci, którzy wcześnie odeszli, od bytu ziemskiego odwyka się lekko, jak się od piersi matki odłącza łagodnie. Ale my, którym trzeba tak wielkich tajemnic, którym z żałoby tak często wynika rozkwit błogi: czyżbyśmy mogli żyć bez nich? RMR, Elegie duinejskie, przeł. M. Jastrun, fot. J.A. Capo</p>

<p>Sobota, 12 stycznia 2013 o 19:17 UTC+01</p>

<p>Panie: uboższy jestem niźli zwierzę, które, acz ślepe, śmierci swej doczeka, podczas gdy nam jest ciągle tak daleka. O, daj nam tę, która nie zapomina, jak się rozpina życie na szpalerze, tam gdzie najpierwej wiosna się zaczyna. Bo tu nam obco, ciężko się umiera nie naszą śmiercią; gdy nas któraś zbiera, zbiera nas, bo się sama z nas nie rodzi. By nas otrząsnąć, wielki wiatr przychodzi. Stoimy w twym ogrodzie rok po roku jak drzewa słodkiej śmierci, nią ciężarni, lecz czasu zbioru ze starości czarni i jak niewiasta z twojego wyroku zamknięci, próżni, bezowocni, marni. RMR, Księga godzin, przeł. A. Pomorski, fot. A. Clyne</p>

<p>Sobota, 12 stycznia 2013 o 18:19 UTC+01</p>

<p>Raz tylko mówi do człowieka Bóg: zanim go stworzy. Potem w ciszy w noc go prowadzi. Nim się począć mógł, człowiek te jednak chmurne słowa słyszy: Idź do wyjścia, zmysłom uległy, po kres, gdzie twoje pragnienia biegły; rąbek szaty mi daj. Poza rzeczami ogniem wzbieraj i cienie rzeczy rozpościeraj, wieczne moje okrycie. Piękno, okropność: co chce, niech się stanie. Idź: nie jest końcem żadne doznanie. Pamiętaj, trzymaj się mnie. Stąd niedaleko, gdzie prowadzę, jest kraj. Nazywa się: życie. Poznasz je po jego powadze. Rękę mi daj. RMR, Księga godzin, przeł. A. Pomorski</p>

<p>Sobota, 12 stycznia 2013 o 13:40 UTC+01</p>

<p>Rainer Maria Rilke dodał(a) nowe zdjęcie.</p>

<p>Jeden z najbardziej znanych wizerunków poety – dwudziestopięcioletni Rilke sfotografowany 18 września 1900 roku w Adiek an der Oste, majątku Franza i Heinricha Vogelerów. Autorem zdjęcia jest Hans Müller-Brauel.</p>

<p>Sobota, 12 stycznia 2013 o 09:56 UTC+01</p>

<p>Rainer Maria Rilke dodał(a) nowe zdjęcie.</p>

<p>Wolfratshausen, sierpień roku 1897, na balkonie domku „Loufried”. Od lewej: Friedrich Karl Andreas, August Endell, zaczytany Rilke oraz Lou Andreas-Salomé.</p>

<p>Sobota, 12 stycznia 2013 o 09:41 UTC+01</p>

<p>Rainer Maria Rilke dodał(a) nowe zdjęcie.</p>

<p>Młodość Rilkego. Lato roku 1897, spędzone w sielskim Wolfratshausen w dolinie Izary, to bodaj najszczęśliwszy okres w życiu poety. W letnim domku, nazwanym na cześć Lou Andreas-Salomé „Loufried”, oprócz Rilkego i Lou przebywali również przyjaciółka Lou, baronówna Frieda von Bülow, monachijski architekt August Endell, rosyjski pisarz i krytyk literacki Akim Woliński, a także, przez miesiąc, mąż Lou, Friedrich Karl Andreas. W altanie w Wolfratshausen; od lewej: Frieda von Bülow, Rilke, Endell oraz Lou</p>

<p>Piątek, 11 stycznia 2013 o 17:30 UTC+01</p>

<p>„Cisza, czuła opieka, przyroda, samotność, żadnych, żadnych ludzi przez pół roku! Kiedy się to ziści? I gdzie?” – zapytywał Rilke w liście do księżnej Marie von Thurn und Taxis w roku 1920. Czy marzył o takiej oto oazie spokoju? Harriet Backer „The Library of Thorvald Boeck”, 1902</p>

<p>Piątek, 11 stycznia 2013 o 14:18 UTC+01</p>

<p>Rilkego reprezentuje w serii Insel-Bücherei kilkanaście tytułów, m.in. książka „In und nach Worpswede” z charakterystycznymi secesyjnymi ilustracjami Heinricha Vogelera. A Wy, drodzy Czytelnicy, czy posiadacie w swych zbiorach któryś z tytułów owej serii?</p>

<p>Piątek, 11 stycznia 2013 o 14:06 UTC+01</p>

<p>W lipcu roku 1912 kierownik Insel Verlag Anton Kippenberg inicjuje jedną z najsłynniejszych serii wydawniczych w historii księgarstwa, tzw. Insel-Bücherei. Wszystkie publikacje charakteryzuje niewielki, kieszonkowy format, twarda kolorowa oprawa, wyszukana szata graficzna oraz typografia. Jako tom pierwszy liczącej dziś ponad 1600 tytułów serii ukazuje się „Pieśń o miłości i śmierci korneta Krzysztofa Rilke”. „Konno, konno, konno – tak przez dzień, tak przez noc, znów przez dzień. Konno, konno, konno”. Poniżej: faksymilowe wydanie „Korneta”, Insel-Bücherei nr 1</p>

<p>Piątek, 11 stycznia 2013 o 11:49 UTC+01</p>

<p>Ten przestwór, co jest twoim niebem, patrzy przez gołe konary; bądź ziemią i wieczornym śpiewem, krainą z niebem do pary. Pokorny teraz bądź jak rzecz, do rzeczywistości dojrzały — aby czuł ten, o którym rzecze wieść, żeś w dłoniach jego cały. RMR, Księga godzin, przeł. M. Jastrun, fot. J. Whitesmith</p>

<p>Piątek, 11 stycznia 2013 o 09:16 UTC+01</p>

<p>Lubię te ciemne godziny w mym bycie, gdy zmysły toną w głębinie bezwolne; jak w starych listach, widzę w nich ukryte codzienne życie, już dawno minione i jak legenda dalekie, prześnione. I wtedy wiem już, że zyskałem przestrzeń na drugie życie, co bez czasu płynie. Niekiedy czuję się ogromnym drzewem, rosłym, szumiącym, co ponad mogiłę wyrasta snem, przez chłopca śnionym skrycie (którego strzegą podziemne korzenie), straconym w smutku, żałości i śpiewie. RMR, Księga godzin, przeł. A. Lam, fot. A. Clyne</p>

<p>Czwartek, 10 stycznia 2013 o 22:08 UTC+01</p>

<p>À propos Rodina: podczas pierwszego pobytu Rilkego w Meudon w roku 1902 rzeźbiarz wypowiedział doń znamienne, jakże aktualne dziś słowa: „Odkąd pogardza się tymi, którzy naprawdę oddają się swej pracy, zagubiło się pojęcie samej pracy. W szczególności artyści nie pracują w ścisłym tego słowa znaczeniu. W całym Paryżu znam ledwie pięciu czy sześciu ludzi, którzy naprawdę to robią. Cała reszta się bawi. I wszystkim brakuje cierpliwości. A najważniejsze są przecież cierpliwość i praca. Poświęciłem im całą moją młodość. Dziś oddaję im każdy mój dzień”. Rodin był nie tylko rzeźbiarzem, lecz również znakomitym rysownikiem. Poniżej jeden z jego szkiców „Cinq études de danseuseuses cambodgiennes” z roku 1906</p>

<p>Czwartek, 10 stycznia 2013 o 10:13 UTC+01</p>

<p>Rainer Maria Rilke dodał(a) nowe zdjęcie.</p>

<p>Dwa lata później, we wrześniu roku 1905, Rilke zostaje sekretarzem sławnego Rodina i zamieszkuje w podparyskim Meudon. W maju następnego roku Rodin w przystępie złego humoru wypowiada mu pracę i każe natychmiast opuścić Meudon. „Oto wypędzono mnie jak sługę przyłapanego na złodziejstwie”. Na fotografii Rilke w Meudon, rok 1906</p>

<p>Środa, 9 stycznia 2013 o 22:08 UTC+01</p>

<p>Rainer Maria Rilke dodał(a) nowe zdjęcie.</p>

<p>Dwudziestoośmioletni Rilke w swoim atelier Studio al Ponte, mieszczącym się w parku Villa Strohl-Fern w Rzymie, gdzie mieszkał od grudnia 1903 do czerwca 1904 roku. „Mam ogromne okna, widzę przez nie cały park, wiele nieba i wiele nocy. Przed jednym z okien stoi biurko, pulpit zaś, przy którym zazwyczaj stoję, znajduje się pośrodku pokoju, w ten sposób mogę się cieszyć widokiem z dwu okien naraz” – pisał poeta w liście do Lou Andreas-Salomé.</p>

<p>Środa, 9 stycznia 2013 o 13:14 UTC+01</p>

<p>Rainer Maria Rilke dodał(a) nowe zdjęcie.</p>

<p>„Odbywam tu długie, dalekie wędrówki, niekiedy przez parę godzin słońce tak pali, że odpoczywam pod dębem korkowym… Wszystko, co było i co może mnie jeszcze spotkać, wydaje się w takich chwilach tak mało ważne”. RMR w liście do Lou Andreas-Salomé, Ronda 1912</p>

<p>Środa, 9 stycznia 2013 o 13:09 UTC+01</p>

<p>Rainer Maria Rilke dodał(a) nowe zdjęcie.</p>

<p>Przed stu laty odbywa Rilke swą wymarzoną podróż do Hiszpanii. Prawie dwa miesiące spędza poeta w miasteczku Ronda, gdzie „w tym przedziwnym otoczeniu” powstają m.in. „Trylogia hiszpańska” oraz początkowe wersy „Szóstej elegii duinejskiej”.</p>

<p>Wtorek, 8 stycznia 2013 o 22:11 UTC+01</p>

<p>Rainer Maria Rilke dodał(a) nowe zdjęcie.</p>

<p>Kto powiedział, że Rilke lubił wyłącznie koty? ;) Na fotografii poniżej poeta w towarzystwie Rodina i jego długoletniej przyjaciółki Rose Beuret oraz ich przymilnych psów.</p>

<p>Wtorek, 8 stycznia 2013 o 10:21 UTC+01</p>

<p>Rainer Maria Rilke dodał(a) nowe zdjęcie.</p>

<p>Luminarze epoki… Rilke i Paul Valéry w Anthy sur Thonon nad Jeziorem Genewskim. Do spotkania dwóch wybitnych poetów doszło 13 września 1926 roku u Juliena Monoda. Rilke przypłynął na spotkanie z Lozanny. Pośrodku widać popiersie Valéry’ego, nad którym pracował w owym czasie rzeźbiarz Henri Vallette. „Drogi Rilke! Widzę w nim, kocham w nim najsubtelniejszego i najbardziej uduchowionego z ludzi tego świata, człowieka najgłębiej nawiedzanego przez dziwne lęki i przez wszystkie tajemnice ducha” – pisał Paul Valéry w roku 1927.</p>

<p>Poniedziałek, 7 stycznia 2013 o 19:47 UTC+01</p>

<p>To właśnie w monachijskim mieszkaniu Herthy Koenig przy Widenmayerstraße podziwiał Rilke sławny obraz Picassa „Rodzina akrobatów”, którego motyw znajdzie swe odzwierciedlenie w jednej z „Elegii duinejskich”.</p>

<p>Poniedziałek, 7 stycznia 2013 o 19:35 UTC+01</p>

<p>Rainer Maria Rilke dodał(a) nowe zdjęcie.</p>

<p>Spotkanie w domu wydawcy Samuela Fischera w roku 1910, wspólna fascynacja obrazem Picassa „Les Saltimbanques” oraz pobyt poety w majątku Böckel latem wojennego roku 1917 – to kamienie milowe historii niezwykłej przyjaźni Rilkego i Herthy Koenig. Jej właśnie zadedykuje poeta po latach „Piątą elegię duinejską”: „Lecz kimże są, powiedz, owi wędrowni linoskoczkowie, ci nieco jeszcze szybciej niż my mijający”.</p>

<p>Poniedziałek, 7 stycznia 2013 o 19:13 UTC+01</p>

<p>Rainer Maria Rilke dodał(a) nowe zdjęcie.</p>

<p>„Ach, ogrodami jesteś” – pisał poeta w wierszu. Sam lubił po ogrodach spacerować, lubił się nimi zajmować, tęsknił za dniem, w którym będzie posiadał własną rabatę (marzenie to ziściło się w Muzot). Na fotografii poniżej Rilke zrywa jabłko w ogrodzie majątku Gut Böckel w Westfalii, posiadłości Herthy Koenig (rok 1917).</p>

<p>Poniedziałek, 7 stycznia 2013 o 16:41 UTC+01</p>

<p>Ty zawczasu utracona kochanko. Ty, która nigdy nie przyszłaś, nie wiem, jakiej muzyki tony lubisz. Nie próbuję, gdy rozkołysze się przyszłość, rozpoznać ciebie. Wszystkie wielkie obrazy we mnie, w oddali doświadczony krajobraz, miasta, wieże i mosty i nie przeczuwany zakręt drogi, i potęga krajów owych, przenikniętych niegdyś przez bogów: wszystko urasta we mnie do znaczenia dzięki tobie, która mi umykasz. RMR, Ty zawczasu utracona, przeł. M. Jastrun</p>

<p>Poniedziałek, 7 stycznia 2013 o 12:16 UTC+01</p>

<p>Rainer Maria Rilke dodał(a) nowe zdjęcie.</p>

<p>Bóg, stworzywszy czwartego dnia Słońce, rozjaśnił nim niebo nad Toledo. Legendę tę wspominał Rilke, kiedy po raz pierwszy, przed stu laty ujrzał niezwykłe miasto nad Tagiem. Do jego opisu, jak donosił w liście do księżnej Marie von Thurn und Taxis, potrzebowałby „języka aniołów, co zagościli pośród ludzi”. Poniżej widok miasta na słynnym obrazie El Greca</p>

<p>Poniedziałek, 7 stycznia 2013 o 11:22 UTC+01</p>

<p>Dlaczego więc ktoś musi tkwić jak pasterz, tak wystawiony na przemożny wpływ i pochłonięty tak przestrzenią zdarzeń, by mógł poprzestać na tym, że o drzewo w pejzażu oprze własne przeznaczenie? Przed stu laty pisze Rilke „Tryptyk hiszpański” (fragment podaję w przekł. A. Pomorskiego), chłonąc w okolicach Toledo i Rondy takie oto krajobrazy (na zdjęciu Castillo de Almonacid, Toledo, fot. M. Zaldivar).</p>

<p>Niedziela, 6 stycznia 2013 o 16:59 UTC+01</p>

<p>Rainer Maria Rilke dodał(a) nowe zdjęcie.</p>

<p>Autorkę portretu, malarkę Loulou Albert-Lazard poznał Rilke późnym latem roku 1914 w Irschenhausen w dolinie Izary. To właśnie w okresie znajomości z Loulou, nazywaną Lal, powstały niezapomniane wiersze „Wciąż tak samo, choć znamy krajobraz miłości…”, „Porzucony na górach serca” czy „Początek miłości”. Dla Loulou napisał Rilke także poniższe wersy: Niby ptaki, które obok wielkich dzwonów żyją pośród belkowania, od zabrzmiałych uczuć naraz wyrzucone w przestwór letni i wyparte w swoje loty własnoręczny kreślą podpis swoich pięknych trwóg dookoła wieży: przy tych tonach wzruszających w naszych sercach zostać nie umiemy… Z „Wierszy rozproszonych”, przeł. B. Antochewicz</p>

<p>Niedziela, 6 stycznia 2013 o 16:37 UTC+01</p>

<p>Rainer Maria Rilke dodał(a) nowe zdjęcie.</p>

<p>Portret Rilkego namalowany przez jego przyjaciółkę Loulou Albert-Lazard w czerwcu roku 1916 w Rodaun. Poeta pozował do obrazu w pawilonie, który specjalnie na tę okazję oddał mu do dyspozycji Hugo von Hofmannsthal. Żona Hofmannsthala, Gerty, postarała się o kilka żółtych i liliowych, zdobionych brokatem zasłon, służących jako tło.</p>

<p>Niedziela, 6 stycznia 2013 o 12:52 UTC+01</p>

<p>Sto lat temu Rilke pisze przejmujący wiersz „Do Anioła” (fragment w przekł. M. Jastruna): Nas przewyższa blask twojego trwania, i zaledwie upadek nam pojąć; jak noc czysta wiosennego porównania dzielisz dzień od dnia pośrodku stojąc. Któż by miał kiedykolwiek śmiałość zmieszać z tobą nasz byt pełen cieni, ty masz wszystkich wielkości wspaniałość, kiedy my w małostkach zaprawieni. Gdy płaczemy, ledwie wzruszający, gdy patrzymy, wzrok ledwie czuwaniem, uśmiech nasz zbyt słabo uwodzący, a gdy wabi, to kto pójdzie za nim? „Napisałem go chodząc po pastwiskach, dzisiaj po południu: i od razu czułem, że musisz go mieć” (z listu do Lou Andreas-Salomé).</p>

<p>Niedziela, 6 stycznia 2013 o 08:34 UTC+01</p>

<p>Rainer Maria Rilke dodał(a) nowe zdjęcie.</p>

<p>Starodawnego rycerskiego rodu stałość w podstawie łuku brwi wynika. Dziecięcy w oczach błękit, a u spodu lęk i pokora… – pisał poeta w wierszu „Autoportret z roku 1906”. Poniżej zadziwiający, nieukończony portret Rilkego pędzla Pauli Modersohn-Becker. Artystka pracowała nad obrazem w Paryżu od maja 1906 roku, w czerwcu Rilke odmawia dalszego pozowania do portretu. „Wyznanie niewierności”.</p>

<p>Sobota, 5 stycznia 2013 o 21:09 UTC+01</p>

<p>Rainer Maria Rilke dodał(a) nowe zdjęcie.</p>

<p>Mniej znany, rzadko publikowany portret Rilkego, naszkicowany przez Baladynę Klossowską w roku 1920. „Czy jestem tedy skazany, by przydawać Ci tak wielu cierpień?” (z listu Rilkego do Merline).</p>

<p>Sobota, 5 stycznia 2013 o 21:00 UTC+01</p>

<p>Rainer Maria Rilke dodał(a) nowe zdjęcie.</p>

<p>Baladyna Klossowska jako tancerka na obrazie namalowanym przez swego brata Eugena Spiro, rok 1901.</p>

<p>Sobota, 5 stycznia 2013 o 20:44 UTC+01</p>

<p>Rainer Maria Rilke dodał(a) nowe zdjęcie.</p>

<p>Skoro mowa o Merline… Ostatnia miłość Rilkego z lat szwajcarskich, malarka Elisabeth Dorothee Spiro, zasłynęła w kręgach artystycznych pod imieniem Baladine. Razem z mężem, historykiem sztuki Erichem Klossowskim, utrzymywała ścisłe kontakty z artystyczną i literacką awangardą swoich czasów. Do kręgu przyjaciół rodziny należeli zarówno Pierre Bonnard i Henri Matisse, jak i André Gide oraz Jean Cocteau. Związek Baladyny z Rilkem spowija aura nieomal legendarna. Poznali się w Paryżu (aczkolwiek syn Baladyny, sławny Balthus, twierdzi w rozmowie z Costanzem Costantinim, że do spotkania doszło w Genewie). Prawdziwy rozkwit owej znajomości nastąpił w szwajcarskim okresie biografii poety, znajdując swe zwieńczenie we wspólnym poszukiwaniu i odnalezieniu wymarzonej samotni Rilkego w Muzot niedaleko Sierre w kantonie Valais, gdzie poeta miał ukończyć dzieło swego życia – „Elegie duinejskie” oraz „Sonety do Orfeusza”. Na zdjęciu Rilke i Baladyna na balkonie Muzot, rok 1923</p>

<p>Sobota, 5 stycznia 2013 o 18:06 UTC+01</p>

<p>Rainer Maria Rilke dodał(a) nowe zdjęcie.</p>

<p>Podczas ostatniego pobytu Rilkego w Paryżu w roku 1925 Baladyna Klossowska naszkicowała swój najlepszy bodaj – a z pewnością najbardziej melancholijny – portret poety. „Nie lękaj się cierpienia, spróbuj obdarzyć serce swe czyste uczuciem bez miary”. Z dedykacji dla Merline</p>

<p>Sobota, 5 stycznia 2013 o 11:29 UTC+01</p>

<p>Rainer Maria Rilke dodał(a) nowe zdjęcie.</p>

<p>W głębokich nocach odkopuję ciebie jak skarb. Bogactwa, które widywałem, to zwykła nędza i nędzna namiastka piękna w twym kształcie, jeszcze nie powstałym. RMR, Księga godzin, przeł. A. Pomorski Na fotografii Rilke i Lou Andreas-Salomé wraz z poetą rosyjskim Droszynem w majątku Nowinki, należącym do hrabiego Mikołaja Aleksiejewicza Tołstoja, rok 1900; owocem podróży Rilkego do Rosji będą m.in. niezrównane wersy „Księgi godzin”</p>

<p>Sobota, 5 stycznia 2013 o 10:09 UTC+01</p>

<p>Gdy umrę, co się z tobą stanie? Jestem ci dzbanem (gdy skruszeję?) Jestem napojem (gdy skwaśnieję?) Szatą twą, Panie, sztuką, Panie, beze mnie czymże są twe dzieje? Nie masz domostwa okrom mego, w którym cię słowem ciepłym witam. Ze stóp twych utrudzonych w biegu spadam sandałów aksamitem. RMR, Księga godzin, przeł. A. Pomorski</p>

<p>Piątek, 4 stycznia 2013 o 22:18 UTC+01</p>

<p>„Spojrzenia dojrzały i jak narzeczona jest rzecz, gdy ktoś jej zapragnie”. Rozpoczęliśmy tę podróż ledwie przed miesiącem. Ponad setka wpisów i fotografii, liczne grono sympatyków, cieszące oko „polubienia” i miłe komentarze. Dziękujemy! Czymże byłaby ta strona bez swoich czytelników? Czymże byłby Luwr bez swej szklanej piramidy? ;) fot. A.G. Photographe</p>

<p>Piątek, 4 stycznia 2013 o 20:07 UTC+01</p>

<p>Niemal dziesięć tysięcy listów do sześciuset adresatów. Każdy w formie nieskazitelnego rękopiśmiennego odpisu. Oto epistolograficzna spuścizna Rilkego. Podziwiać czy może raczej… naśladować? „Spośród obrazów samego siebie żadnego nie uznaję za szczególnie ważny, prócz tych tylko przemijających, zachowanych w sercach i pamięci moich przyjaciół”.</p>

<p>Piątek, 4 stycznia 2013 o 14:24 UTC+01</p>

<p>Wiem, że modlitwa moja cię nie dotknie, choć jest bluźniercza: jakbym szukał w księdze starej, żem z tobą spokrewniony – tysiąckrotnie. Chcę ci z miłości mych złożyć ofiarę… Czy ojciec nie jest dla nas tym, co było; lata, w których się obcą myślą żyło, gesty zużyte, ubiór już zetlały, przekwitłe dłonie i włos wypłowiały? I jeśli w czasie swym mógł ujść za bohatera, dziś, gdy rośniemy, spada jak liść i zamiera. RMR, Księga godzin, przeł. M. Jastrun. fot. J.A. Capo</p>

<p>Piątek, 4 stycznia 2013 o 09:17 UTC+01</p>

<p>Rainer Maria Rilke dodał(a) nowe zdjęcie.</p>

<p>„Nieopisana pełnia, która temu miastu, ze wszystkimi obrazami jego niewyczerpanego bogactwa zjawisk, pozwala tworzyć krajobrazy ducha pod najsłodszym niebem ziemi”. RMR w liście do Ellen Delp, 1925 Czy dzisiejszy Paryż, podobnie jak niegdysiejszy, przerażałby Rilkego? Pewnie tak, choć z zupełnie innych powodów. Poniżej: widok z katedry Notre Dame, fot. J.A. Capo</p>

<p>Czwartek, 3 stycznia 2013 o 20:10 UTC+01</p>

<p>Rainer Maria Rilke dodał(a) nowe zdjęcie.</p>

<p>„Paryż jest ciężkim, męczącym miastem, miastem budzącym niepokój… Rodin zaś jego wielkim, spokojnym, potężnym zaprzeczeniem”. RMR do Ottona Modersohna, 1902 Poniżej: widok z Łuku Triumfalnego na Avenue Kléber; w tle dawne zabudowania Trocadéro, zburzone w roku 1937 z okazji wystawy światowej, dziś stoi w tym miejscu Palais de Chaillot; fot. Henri Roger-Viollet z roku 1899, via Belle Époque Europe</p>

<p>Środa, 2 stycznia 2013 o 18:51 UTC+01</p>

<p>Rainer Maria Rilke dodał(a) nowe zdjęcie.</p>

<p>Rilke, czytelnik, jak wiadomo, zachłanny, wyznał jednak kiedyś, iż czasem mu się wydaje, że z monotonnego szmeru fal weneckiej laguny, uderzających o marmurowe fundamenty, więcej można się nauczyć niż ze starych ksiąg. Poniżej: Rilke pogrążony w lekturze podczas przechadzki w Bad Rippoldsau w Schwarzwaldzie, rok 1913</p>

<p>Środa, 2 stycznia 2013 o 11:41 UTC+01</p>

<p>Pod przemożnym wpływem Lou Andreas-Salomé Rilke zmienił nie tylko swoje imię, lecz także charakter pisma. Zamiast niedbałych, częstokroć niemal nieczytelnych pociągnięć pióra pojawiło się czyste staranne pismo, które miało się stać wyrazem jego sztuki. Poniżej zestawienie odręcznych podpisów Rilkego i Lou. Od dołu: podpis Rilkego z roku 1896; autograf Lou Andreas-Salomé; podpis Rilkego po roku 1897, a więc po spotkaniu z Lou.</p>

<p>Środa, 2 stycznia 2013 o 11:17 UTC+01</p>

<p>Rainer Maria Rilke dodał(a) nowe zdjęcie.</p>

<p>{Portrety Rilkego} Niezwykle plastyczna fotografia Rilkego wykonana w roku 1925 w słynnym paryskim studio Henriego Martiniego.</p>

<p>Wtorek, 1 stycznia 2013 o 19:25 UTC+01</p>

<p>Czy Rilke lubił taniec? Bez wątpienia fascynowała go idea tańca jako przemiany, którą odnalazł również w utworze Valéry&#39;ego „L&#39;âme et la danse”. Pisząc „Sonety do Orfeusza” miał przed oczami postać Wery Ouckama Knoop, towarzyszki zabaw Ruth, dziewczyny niezwykłej urody, zapowiadającej się na pełną gracji balerinę, której przedwczesna śmierć w wieku zaledwie dziewiętnastu lat położyła kres życiu pełnemu tańca i muzyki. „Tancerka wpierw, która nagle swoje ciało trwożne zatrzymała, jakby wlano spiż w jej istnienie dziewczęce, smutna i zasłuchana – kiedy z woli przemożnej wtargnęła muzyka w jej przemienione serce”. RMR, Sonety do Orfeusza, przeł. M. Jastrun</p>

<p>Wtorek, 1 stycznia 2013 o 16:37 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} Miasto, co wciąż od nowa, kiedy blask opadnie z nieba na przypływ poranny, powstaje, jakby nie było go jeszcze. RMR, Wenecki poranek, przeł. A. Lam</p>

<p>Wtorek, 1 stycznia 2013 o 16:33 UTC+01</p>

<p>Rainer Maria Rilke dodał(a) nowe zdjęcie.</p>

<p>{Krajobrazy Rilkego} To wnętrze, które jakby wydrążone sklepia się wyżej w glazurach pozłotnych, zaokrąglone, gładkie i kosztowne, stało się miastu przybytkiem ciemności… RMR, San Marco, przeł. A. Lam</p>

<p>Wtorek, 1 stycznia 2013 o 11:50 UTC+01</p>

<p>Rainer Maria Rilke dodał(a) nowe zdjęcie.</p>

<p>Powinniśmy teraz z ufnością rozpocząć ten długi rok, który otrzymaliśmy, nowy, nieskalany, pełen rzeczy nigdy wcześniej niezaznanych… RMR w liście do Klary Westhoff</p>


