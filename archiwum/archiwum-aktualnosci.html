<!DOCTYPE html>

<html lang="pl">
<head>
<meta charset="utf-8">
<meta name="viewport" content="width=device-width, initial-scale=1">
<base href="https://rilke.pl/" />
<title>Rainer Maria Rilke &middot; Artykuły</title>
<meta name="description" content="Rilke. Poeta. Księgozbiór. Świat wczorajszy.">
<meta name="author" content="Dariusz Guzik">
<link rel="stylesheet" type="text/css" href="rilke.css" />
<link rel="icon" href="images/site-icon-32x32.jpg" sizes="32x32" />
<link rel="icon" href="images/site-icon-192x192.jpg" sizes="192x192" />
<link rel="apple-touch-icon-precomposed" href="images/site-icon-180x180.jpg" />
<meta name="msapplication-TileImage" content="images/site-icon-270x270.jpg" />
</head>


<body class="art">

<header>
	<h1><a href="https://rilke.pl">Rainer Maria Rilke</a></h1>
	<nav>
	<ul>
	<li><a href="https://rilke.pl/poeta">Poeta  &middot;</a></li>
	<li><a href="https://rilke.pl/ksiegozbior">Księgozbiór  &middot;</a></li>
	<li><a href="https://rilke.pl/swiat-wczorajszy">Świat wczorajszy</a></li>
    </ul>
	</nav>
</header>

<main>		
			
<article>

Wyrosłem w sercu pustki

<p class="first">4 grudnia roku 1875 w Pradze czeskiej przychodzi na świat René Karl Wilhelm Johann Josef Maria Rilke.<!--more-->

<h6><img class="left50" src="http://rilke.pl/wp-content/uploads/2016/06/rmrilke-1904.jpg" alt="rmrilke-1904" width="441" height="750" class="alignnone size-full wp-image-4097" /></h6>

<p class="procit">Kiedy się urodziłem, małżeństwo moich rodziców już dawno przekwitło…
Matka była kobietą bardzo nerwową, szczupłą, chodzącą w czerni; kobietą, która od życia oczekiwała czegoś nieokreślonego…
Zmuszała mnie, bym nosił ładne sukienki; nim posłano mnie do szkoły, paradowałem ubrany jak dziewczynka. Matka bawiła się mną jak dużą lalką…
Zresztą, zawsze była dumna, kiedy zwracano się do niej „Fräulein”. Chciała, jak sądzę, uchodzić za osobę młodą, cierpiącą i nieszczęśliwą…

<p class="procit">Gdybyż wówczas istniał jakiś człowiek, który by mi pokazał zwierzęta albo kwiaty, który by mnie nauczył, jak dobrze jest być sam na sam z książką… Wyrosłem w sercu pustki i zdążałem ku nicości…


Rapsod o miłości i śmierci

Z niekłamaną satysfakcją publikujemy na naszych łamach <a href="http://rilke.pl/proza-poetycka/rapsod-o-milosci-i-smierci-korneta-krzysztofa-rilke">Rapsod o miłości i śmierci korneta Krzysztofa Rilke</a> w nowym polskim przekładzie Andrzeja Lama, tłumacza niemal wszystkich utworów poetyckich Rilkego. Niniejszy pierwodruk wzbogaca coraz obszerniejszą bibliotekę polskich przekładów dzieł austriackiego poety.<!--more-->

<img class="right45t" src="http://rilke.pl/wp-content/uploads/2016/05/Rilke_Weise_okl.png" alt="Rilke_Weise_okl" width="421" height="633" class="alignnone size-full wp-image-3961" />

Pierwsza redakcja „Korneta” powstała jesienią roku 1899, kiedy to „w ciągu jednej nocy, nie skreślając ani jednego słowa”, Rilke spisał liryczną prozą romantyczną historię młodego chorążego. „Przebywał wówczas w pewnej willi” – <a href="http://rilke.pl/publikacje/wspomnienie-o-rainerze-marii-rilkem/">wspomina księżna Marie von Thurn und Taxis</a> – „owej nocy nie mógł zasnąć. «Proszę spojrzeć, Księżno», powiedział, gdy staliśmy przy otwartym na oścież oknie, «była to noc jak ta, nieco burzliwa, rozświetlona blaskiem księżyca. Długie, wąskie pasma chmur, niczym ciemne wstęgi, przesuwały się spiesznie na tle lśniącej tarczy księżyca. Podszedłem do okna i spoglądałem na chmury, pędzące, jak te przed nami, po niebie – ich szybki rytm obudził pierwsze słowa utworu… a potem zacząłem pisać, jakby w uniesieniu, pisałem noc całą. Rankiem Kornet był gotowy». I zakończył z dziecięcym uśmiechem, który rozjaśnił jego oblicze: «Poczułem błogość, byłem dumny jak paw, przekonany, iż Kornet ugruntuje moją sławę». Słyszałam kilkakroć, jak Rilke recytował ten utwór. Czytał go z niezwykłą prostotą, delikatnie intonując rytm, czasem jak we śnie…”.

Utwór w ostatecznej, nieznacznie zmienionej wersji, ukazał się w roku 1912 jako tom nr 1 serii Insel-Bücherei, odnosząc oszałamiający sukces, przechodzący najśmielsze oczekiwania autora. „Ależ zgotował Pan memu Kornetowi konną przejażdżkę” – pisał Rilke do swego wydawcy Antona Kippenberga na wieść o tym, że w ciągu trzech pierwszych tygodni sprzedaży rozeszło się osiem tysięcy egzemplarzy. Do śmierci Rilkego w roku 1926 sprzedano ich ponad trzysta tysięcy, a w roku 1962 ich liczba przekroczyła milion.

<a href="http://rilke.pl/proza-poetycka/rapsod-o-milosci-i-smierci-korneta-krzysztofa-rilke">Zapraszamy do lektury!</a>


Rilkego poezje młodzieńcze

Publikacja „Poezji młodzieńczych i wierszy ze spuścizny” dopełnia zbiorowe wydanie poezji Rilkego w przekładzie Andrzeja Lama, na które złożyły się tomy zawierające <span class="caps">„Księgę godzin”, „Księgę obrazów”, „Poezje nowe”, „Requiem”, „Życie Maryi”, „Elegie duinejskie”</span> oraz <span class="caps">„Sonety do Orfeusza”</span>.<!--more-->

<img class="right45t" src="http://rilke.pl/wp-content/uploads/2016/04/lam-rilke-poezje.jpg" alt="lam-rilke-poezje" width="295" height="450" class="alignnone size-full wp-image-3845" />

W książce znalazły się utwory z następujących tomików poetyckich Rilkego z końca XIX wieku: <span class="caps">„Życie i pieśni” (1894), „W koronie ze snu” (1897), „Adwent” (1898)</span> oraz <span class="caps">„Sobie na święto” (1899)</span>. Publikację uzupełniają przekłady wierszy ze spuścizny poety.

Znamienne – czytamy w nocie wydawniczej – było to oscylowanie między sympatią do cierpiących i buntujących się biedaków i potrzebą arystokratycznego odosobnienia, widoczne w całej ówczesnej sztuce, na równi naturalistycznej, jak modernistycznej. Zostało też Rilkemu na zawsze, przybierając postać „poezji rzeczy”, demokratyzującej kosmos motywów poetyckich i naznaczającej je sygnaturą indywidualnej wynalazczości. Do „Poezji młodzieńczych” dołączony został w obecnym wydaniu wybór wierszy ze spuścizny. Dopowiadał w nich Rilke to, czego w ogłoszonych tomach wierszy nie wyraził albo raczej nie chciał wyrazić. Zostawiając treści ukryte domysłowi czytelnika i nie decydując się po „Poezjach nowych” na druk kolejnych zbiorów, co przyszłoby mu przecież z łatwością, prowadził zmetaforyzowany dyskurs o sposobie istnienia rzeczy, o fenomenie i granicach poznania, także o własnej poetyce, która ma te granice przekroczyć. Dojrzałą postać przybrały te przemyślenia w „Elegiach” i „Sonetach”.

Za uprzejmą zgodą tłumacza publikujemy w <a href="http://rilke.pl/poezja/">Księgozbiorze</a> przekłady następujących wierszy: <a href="http://rilke.pl/w-koronie-ze-snu/piesn-krolewska">„Pieśń królewska”</a> oraz <a href="http://rilke.pl/w-koronie-ze-snu/snienie-i">„Śnienie”</a> z tomu <a href="http://rilke.pl/w-koronie-ze-snu">„W koronie ze snu”</a>, <a href="http://rilke.pl/adwent/adwent">„Adwent”</a> ze zbioru pod tym samym tytułem, <a href="http://rilke.pl/sobie-na-swieto/motto">„Motto. To jest tęsknota…”</a> oraz <a href="http://rilke.pl/sobie-na-swieto/chcemy-w-noc-jasna-ksiezycowa">„Chcemy w noc jasną, księżycową…”</a> z tomu <a href="http://rilke.pl/sobie-na-swieto">„Sobie na święto”</a>, a także <a href="http://rilke.pl/wiersze-rozproszone/poczatek-milosci">„Początek miłości”</a> ze zbioru <a href="http://rilke.pl/wiersze-rozproszone">„Wierszy rozproszonych”</a>.



Krótkie życie Pauli Becker

Paula Modersohn-Becker jest dziś uważana za najwybitniejszą malarkę niemiecką XX wieku. Historię jej krótkiego życia oraz niezwykłej twórczości przedstawia na kartach nowej biografii Anna Arno.<!--more-->

<img class="right50" src="http://rilke.pl/wp-content/uploads/2015/12/857-Arno-Jaka-szkoda-OBWOLUTA-665x1024.jpg" alt="857 - Arno - Jaka szkoda OBWOLUTA DRUK.indd" width="640" height="986" class="alignnone size-large wp-image-3566" /> Na najwcześniejszym zachowanym autoportrecie ma siedemnaście lat – pisze autorka. – Naszkicowała się węglem – skupiona, patrzy nam prosto w oczy. Czternaście lat później, na jednym z ostatnich obrazów, ściska w dłoniach kameliową gałązkę. Jej rysy są monumentalne i uspokojone. Jakby z zaświatów śledziła losy swojego dzieła. Paula Modersohn-Becker przeżyła zaledwie trzydzieści jeden lat. Kiedy w 1907 roku umierała w Worpswede, nie wyschła jeszcze farba na Pannach Awiniońskich Picassa.

Przed śmiercią westchnęła podobno „Jaka szkoda”. Nie zobaczyła narodzin kubizmu, nie doczekała się własnej wystawy. Od najmłodszych lat chciała „stać się kimś”, „nareszcie coś osiągnąć”. Jako pierwsza kobieta namalowała siebie nago. Kładzie rękę na brzuchu i ciekawie wygląda z obrazu. W swojej sztuce osiągnęła spełnienie.

Książka „Jaka szkoda. Krótkie życie Pauli Modersohn-Becker” ukaże się nakładem wydawnictwa <a href="http://terytoria.com.pl">słowo/obraz terytoria</a>. Już dziś można przeczytać <a href="http://terytoria.com.pl/userfiles/file/ksiazki_pdf/857_-_Arno_-_Jaka_szkoda_fragment2.pdf">fragment książki</a>.

O Pauli Modersohn-Becker:
<a href="http://rilke.pl/swiat-wczorajszy/paula-modersohn-becker">Świat wczorajszy: Paula Modersohn-Becker</a>
<a href="http://rilke.pl/portrety-rilkego/paula-modersohn-becker-1906">Portety Rilkego: Paula Modersohn-Becker 1906</a>
<a href="http://rilke.pl/aktualnosci/klara-i-paula-przyjazn-i-sztuka">Klara i Paula – przyjaźń i sztuka</a>



Przyjdź, ty ostatnie cierpienie…

O północy Rilke zapadł w śpiączkę; przy jego posłaniu czuwali Nanny Wunderly oraz lekarz; o godzinie pół do czwartej nad ranem, 29 grudnia, otworzywszy szeroko oczy uniósł głowę, po czym osunął się martwy w ramiona Haemmerliego…<!--more-->

Leżące ciało – szczupła, prawie brązowa twarz, ciężkie powieki zamknięte pod bujnymi brwiami – przywodziło na myśl postać jakiegoś duchownego, rodem z Persji lub Indii, mędrca, który na krótko przybył z daleka na ziemię, a teraz, wybawiony z udręki, leżał bez życia na swym łożu śmierci.

<p class="ft">{Donald Prater w swej biografii „Dźwięczące szkło”; poniżej: Rilke sportretowany przez Baladynę Klossowską, 1922}

<h6><img class="pic" src="http://rilke.pl/wp-content/uploads/2012/12/rilkeportrait-baladine.jpg" alt="rilkeportrait-baladine" width="800" height="599" class="alignnone size-full wp-image-1441" /></h6>



Starego, z dawien dawna szlacheckiego rodu…

Sto trzydzieści dziewięć lat temu, 4 grudnia 1875 roku, w Pradze czeskiej przychodzi na świat René Karl Wilhelm Johann Josef Maria Rilke.<!--more-->

<h6><img class="left50" src="http://rilke.pl/wp-content/uploads/2014/12/rilke-eltern.png" alt="rilke-eltern" width="281" height="398" class="alignnone size-full wp-image-1458" /></h6>

<p class="procit">Kiedy się urodziłem, małżeństwo moich rodziców już dawno przekwitło… Matka była kobietą bardzo nerwową, szczupłą, chodzącą w czerni; kobietą, która od życia oczekiwała czegoś nieokreślonego… Zmuszała mnie, bym nosił ładne sukienki; nim posłano mnie do szkoły, paradowałem ubrany jak dziewczynka. Matka bawiła się mną jak dużą lalką… Zresztą, zawsze była dumna, kiedy zwracano się do niej „Fräulein”. Chciała, jak sądzę, uchodzić za osobę młodą, cierpiącą i nieszczęśliwą…

Na fotografii: Josef Rilke i Phia Entz, rodzice poety.
Różnili się temperamentem, nie pasowali do siebie, oboje skrywali swe rozczarowanie pod pozorami udanego życia.

<p class="procit">Gdybyż wówczas był istniał jakiś człowiek, który by mi pokazał zwierzęta albo kwiaty, który by mnie nauczył, jak dobrze jest być sam na sam z książką… Wyrosłem w sercu pustki i zdążałem ku nicości…



Rilke-Tagung 2016 w Gdańsku

<p>Miło nam poinformować, iż Rilke-Tagung 2016, organizowana przez Rilke-Gesellschaft konferencja naukowa poświęcona twórczości poety, odbędzie się – po raz pierwszy – w Gdańsku.</p><!--more-->

<p>Koordynatorem i współorganizatorem ze strony polskiej jest Sławomir Leśniak (Uniwersytet Gdański).</p>
<p>Towarzystwo Rilke-Gesellschaft zostało założone w roku 1971 w Saas Fee z inicjatywy Tity von Oetinger. Głównym jego celem jest krzewienie zainteresowania życiem i twórczością Rainera Marii Rilkego.</p>
<p>Konferencje z udziałem członków Towarzystwa oraz wszystkich zainteresowanych odbywają się co dwa lata w miejscach w szczególny sposób związanych z osobą poety. Program obejmuje wykłady, odczyty, spotkania oraz wycieczki. W latach pomiędzy konferencjami Towarzystwo zaprasza na spotkania o charakterze seminaryjnym.</p>
<p>Przypomnijmy, iż gospodarzem tegorocznej konferencji jest Florencja, natomiast Rilke-Tagung 2015 odbędzie się w Londynie.</p>



Rilkego pieśni życia

<p>Serdecznie zapraszamy do wysłuchania koncertu poetycko-muzycznego „Rilkego pieśni życia” w wykonaniu Romy Warmus oraz Sławomira Szudrowicza, który odbędzie się w najbliższą niedzielę, 2&nbsp;marca 2014 roku, w Miejskim Centrum Kultury w Bydgoszczy.
</p>

<!--more-->
<p>“Rilkego pieśni życia” to koncert poetycko-muzyczny na podstawie poezji Rainera Marii Rilkego, jednego z największych liryków świata. Zawiera duże fragmenty „Elegii duinejskich” i „Sonetów do Orfeusza”, uznanych za poetycki testament poety, poetycką ewangelię życia.</p>
<p>Wiersze ułożone w kilkanaście poetyckich obrazów są pochwałą życia w całej jego złożoności, trudzie, bolesnych doświadczeniach ale i pięknie natury, a także pięknie uczuć ludzkich, zwłaszcza miłości. Odwołują się do wartości wiecznych, uniwersalnych, które nadają życiu sakralny wymiar i jednocześnie głęboko ludzki sens.</p>
<p>Wierszom śpiewanym i recytowanym towarzyszy cały czas muzyka (gitara) będąca integralną częścią wypowiedzi.</p>
<p>Więcej informacji pod adresem <a href="http://www.mck-bydgoszcz.pl/?p=wydarzenia&amp;id=1701">http://www.mck-bydgoszcz.pl/?p=wydarzenia&amp;id=1701</a></p>
<img class="mid" src="http://rilke.pl/wp-content/uploads/2014/02/Rilke-Warmus.jpg" alt="Rilke-Warmus" width="700" height="635" class="alignnone size-full wp-image-2985" />



Dziennik schmargendorfski

<p>Nakładem wydawnictwa Sic! ukazał się właśnie „Dziennik schmargendorfski” Rilkego, jeden z trzech (obok wcześniejszego „Dziennika florenckiego” oraz późniejszego&nbsp;„Dziennika z Worpswede”) młodzieńczych dzienników poety z lat 1898-1901.<!--more-->

<p>„Wczesne dzienniki Rilkego – jak pisze tłumacz tomu Tomasz Ososiński – dokumentują jego podróż do Włoch, odbytą z inspiracji Lou Andreas-Salomé, jego późniejsze pobyty w Berlinie, obie podróże z Lou do Rosji oraz pobyt w Worpswede, w trakcie którego Rilke poznał swoją późniejszą żonę, Klarę Westhoff. Stanowią one istotny dokument przełomu, który dokonał się w tym okresie w twórczości i życiu Rilkego”.</p>
<p>W <a href="http://rilke.pl/ksiegozbior/">Księgozbiorze</a> publikujemy za zgodą tłumacza obszerny <a href="http://rilke.pl/proza/z-dziennika-schmargendorfskiego/">fragment dziennika</a>.
</p>



Balthus w Metropolitan Museum of Art

<p>W nowojorskim Metropolitan Museum of Art otwarto właśnie niecodzienną wystawę prac Balthusa, na której zaprezentowano około trzydziestu pięciu malowideł z lat 1930–1960, m.in. słynną serię portretów Thérèse Blanchard oraz obrazy przedstawiające Frédérique Tison, stworzone przez artystę w Château de Chassy w latach pięćdziesiątych.
</p>

<!--more-->
<p>Na wystawie można również obejrzeć nigdy wcześniej niepokazywaną publicznie serię czterdziestu rysunków tuszem o przygodach kotki Mitsou. Przypomnijmy, że historia Mitsou oraz rysunki jedenastoletniego Balthusa tak bardzo zachwyciły Rilkego, iż pozyskał dla nich wydawcę z Zurychu i zaproponował, że sam napisze krótki wstęp, słynną <i>préface</i>, zaczynającą się od słów „Qui connaît les chats?”.</p>
<p>Balthus<br>
Cats and Girls—Paintings and Provocations<br>
<a href="http://www.metmuseum.org/exhibitions/listings/2013/balthus">http://www.metmuseum.org/exhibitions/listings/2013/balthus</a>
</p>



Krótka historia literatury austriackiej

Nakładem Wydawnictwa Naukowego UAM ukazała się niedawno „Krótka historia literatury austriackiej” pióra prof. S.&nbsp;Kaszyńskiego. Postaci i twórczości Rilkego poświęcił w niej autor interesujący, celnie napisany rozdział.<!--more-->

<img class="right50" src="http://www.press.amu.edu.pl/media/k2/items/cache/e024366fc83339fc9c4dbf30783ac11f_L.jpg" width="130" alt=""> W nocie wydawniczej czytamy: „Książka opisuje dwustuletnie dzieje literatury austriackiej, od powstania Cesarstwa Austriackiego na początku XIX wieku po czasy najnowsze. Punktem wyjścia powstałej syntezy jest spojrzenie z zewnątrz i umieszczenie rozwoju literatury austriackiej w środkowoeuropejskim układzie kulturowym, częściowo przeciwstawionym kontekstowi niemieckiemu. Efektem tego zabiegu jest stosowana w Austrii odmienna periodyzacja prądów i tendencji literackich. W opisie literatury XIX-wiecznej szczególną uwagę autor poświęcił epoce biedermeieru, austriackiej komedii ludowej, analizie narracji galicyjskich i uwypukleniu modernizmu wiedeńskiego. W wieku XX przedmiotem zainteresowania jest m.in. rozwój powieści nowoczesnej, rola teatru, charakterystyka literatury emigracyjnej. Najbardziej reprezentatywne postacie poszczególnych epok – Grillparzer, Nestroy, Ebner-Eschenbach, Schnitzler, Rilke, Kafka, Roth, Musil, Broch, Doderer, Canetti, Celan, Bachmann, Bernhard, Jelinek, Handke – zostały omówione szerzej”.


Spotkanie w Bernie

<p>Najbliższe spotkanie członków i sympatyków <a href="http://www.rilke.ch/">Internationale Rilke-Gesellschaft</a> odbędzie się w dniach 19-23 września 2012 roku, tym razem w stolicy Szwajcarii Bernie. Współorganizatorem zjazdu jest <a href="http://www.nb.admin.ch/sla/index.html?lang=de">Schweizerisches Literaturarchiv</a>. Bliższe informacje wraz z programem odczytów i wykładów pojawią się na <a href="http://www.rilke.ch/programm/index.html">internetowych stronach Towarzystwa</a>.
</p>


Odsłonięcie popiersia poety w Pradze

Z inicjatywy <a href="http://www.prager-literaturhaus.com/">Prager Literaturhaus deutschsprachiger Autoren</a> oraz Towarzystwa im. Maryny Cwietajewej światowej sławy prażanin Rainer Maria Rilke zostanie uhonorowany w swym rodzinnym mieście pamiątkową tablicą i popiersiem. Zostaną one umieszczone na ścianie budynku dawnej niemieckiej szkoły Pijarów przy ulicy Na Příkopě 16, do której Rilke uczęszczał. Uroczystość ich odsłonięcia odbędzie się 7 grudnia 2011 roku.<!--more-->

<img class="picnl" src="http://www.prager-literaturhaus.com/userfiles/image/Akce/2011/Rilke%20deska-cast%20cz.JPG" width="130" alt="">

Popiersie oraz tablica zostały zaprojektowane przez rzeźbiarkę Vlastę Prachatická, a wykonane w atelier rzeźbiarza Oldřicha Hetjmáneka.



Nowe przekłady Elegii i Sonetów

<p>Publikacja „Elegii duinejskich” oraz „Sonetów do Orfeusza” w przekładzie Andrzeja Lama dopełnia Rilkowską serię wydawniczą Elipsy, na którą złożyły się tomy zawierające „Księgę godzin”, „Księgę obrazów”, „Poezje nowe” i „Poezji nowych część wtórą”, a także poematy „Requiem” oraz „Życie Maryi”.<!--more-->

<img class="right50" src="http://elipsa.pl/_var/gfx/bb828db48cd243894247946821ee1e0a.jpg">Elegie zaczął Rilke pisać w styczniu 1912 na zamku w Duino, w pobliżu Triestu, ukończył je w szwajcarskim kantonie Wallis, w swoim mieszkaniu na zamku w Muzot, w lutym 1922, niemal równocześnie z Sonetami do Orfeusza. Nad Adriatykiem powstały dwie pierwsze, początek trzeciej, zarys szóstej, niewielkie partie dziewiątej i pierwsza strofa dziesiątej. Co w dotychczasowej twórczości było zbiorem rozproszonych projektów, temu postanowił teraz nadać kształt systemowy, wewnętrznie spójny, a ogarniający filozofię bytów: anielskości, zwierzęcości i człowieczeństwa, rzeczy i sztuki, milczenia i głosu, trwania i nicości. Sięgnięcie tak wysoko nie mogło przybrać innego tonu niż elegijny. Elegia pierwsza zaczyna się zwiastunem epifanii, krzykiem, który nawet gdyby został usłyszany przez Anioła, pozostałby bez echa, ponieważ uosabiane przez niego piękno dostępne jest w perspektywie ludzkiej ledwie jako szczelina, prześwit w kurtynie istnienia. Jego pełny blask byłby porażający, co wyraża się w słynnej frazie, która formułuje doświadczenie promieniujące na cały wiek XX: „Bo nie czym innym jest piękno, jak przerażenia początkiem, który jeszcze znosimy, i podziwiamy je tak, gdyż nami po cichu pogardza, aby nas zniszczyć. Każdy anioł jest straszny (schrecklich)”. Brzmi tu echo mitu o Faetonie i ballad romantycznych. W zakończeniu przygotowują się do wieczności „wcześnie umarli”, powoli odrywający się od bytu ziemskiego, jak w poematach Requiem. Ich patronem staje się Linos, który nazbyt ukochał muzykę, aby nie zostać zabity, a rozedrgana przez niego próżnia dźwięczy do dziś jako obrzędowa skarga pośmiertna. To były postacie najsilniej oddziałujące na wyobraźnię Rilkego: wcześniej, na zakończenie Księgi o nędzy i o śmierci, święty Franciszek (O, gdzie jest ten…), i wkrótce adresat sonetów, Orfeusz, u którego piersi miotane przez menady kamienie wstrzymywały bieg, aby słuchać muzyki.

Za uprzejmą zgodą tłumacza publikujemy w <a href="http://rilke.pl/poezja/">Księgozbiorze</a> przekłady sześciu „Sonetów do Orfeusza”.


Rilke w Bostonie

Towarzystwo Rilke-Gesellschaft zaprasza wszystkich miłośników poezji Rilkego na konferencję naukową, tym razem do Bostonu. Tegoroczne spotkanie odbędzie się w dniach 22-25 września, a jego tematem będą „Wiersze rozproszone z lat 1906-1911”. Współorganizatorami konferencji są Boston University oraz Harvard University.<!--more-->

Towarzystwo Rilke-Gesellschaft zaprasza wszystkich miłośników poezji Rilkego na konferencję naukową, tym razem do Bostonu. Tegoroczne spotkanie odbędzie się w dniach 22-25 września, a jego tematem będą „Wiersze rozproszone z lat 1906-1911”. Współorganizatorami konferencji są Boston University oraz Harvard University.

<img class="picnl" src="http://www.bu.edu/rilke/files/2011/06/Rilke-poster-11-x-17-411x636.jpg" width="220" title="" alt="">

Więcej informacji na <a href="http://rilkeinboston.blogspot.com/">specjalnej stronie Rilke-Gesellschaft</a> oraz na stronach <a href="http://www.bu.edu/rilke/">Boston University</a>.



Toledo czyli El Greco

<p class="first">Bóg, stworzywszy czwartego dnia Słońce, rozjaśnił nim niebo nad Toledo.
Legendę tę zrozumiał Rilke, ujrzawszy w roku 1912 niezwykłe miasto nad Tagiem. Do jego opisu, jak donosił w liście do księżnej Marie von Thurn und Taxis, potrzebowałby „języka aniołów, co zagościli pośród ludzi”.<!--more-->

Tak gwieździsta aura spowija to niezwykłe miejsce (…) obydwa mosty, rzekę, a ponad nimi tę niezmierzoną obfitość krajobrazu, dającą się objąć spojrzeniem jak coś, co wciąż podlega kształtowaniu. I owo szczęście pierwszych dróg, jakie poddaje się próbie, niewymowne poczucie nieomylności kroku, jak gdyby za rękę prowadził jakiś niewidzialny przewodnik.</p>

<h6><img class="picnl" src="http://rilke.pl/wp-content/uploads/2011/07/Vista_y_plano_de_Toledo.jpg" alt="Vista_y_plano_de_Toledo" width="800" height="459" class="alignnone size-full wp-image-4081" /></h6>

W zbiorach <a href="http://museodelgreco.mcu.es/">Museo del Greco</a> znajduje się zadziwiające malowidło artysty „Widok i plan Toledo”. Z miastem tym El Greco był związany niczym „olbrzymi klejnot wtopiony w ten straszliwy i wspaniały relikwiarz”. Jego dzieła, w szczególności obraz „Wniebowzięcie Marii”, znajdujący się w kościele San Vincente, nabierają w tamtejszym otoczeniu szczególnej siły wyrazu.

W odróżnieniu od pozostałych dzieł artysty, przedstawiających widoki Toledo, obraz ów ukazuje poniekąd podwójne jego oblicze. Oprócz perspektywicznego pejzażu prezentuje on również szczegółowy plan miasta, trzymany w dłoniach przez młodzieńca o charakterystycznych rysach El Grecowskich postaci z późnego okresu twórczości. Ta kompleksowa kompozycja zawiera również alegorię rzeki Tag, ukazaną na obrazie jako rzeźbę, z której wypływa woda uosabiająca dobrobyt, oraz ikoniczny portret miasta – Dziewicę wkładającą ornat św. Ildefonsowi.



Rilke w przekładach Jastruna

<p>Dzięki uprzejmości spadkobierców znamienitego poety i tłumacza Mieczysława Jastruna możemy wzbogacić nasz <a href="http://rilke.pl/ksiegozbior/">Księgozbiór</a> o kilkanaście wspaniałych, klasycznych już przekładów z Rilkego na język polski. Teksty zostały zaczerpnięte z trzeciego wydania dwujęzycznego tomu „Poezje”, który jest dziś najbardziej reprezentatywnym zbiorem przekładów Jastruna.
</p>



Louise von Salomé

Sto pięćdziesiąt lat temu, 12 lutego roku 1861, w dalekim St. Petersburgu przyszła na świat najważniejsza bodaj kobieta w życiu Rilkego – Louise von Salomé.

<p class="citt">Tyś była przeciwieństwem wszelkiego zwątpienia, byłaś dla mnie świadectwem tego, że wszystko, czegokolwiek się dotkniesz, na co spojrzysz, co osiągasz, że to istnieje naprawdę.</p><!--more-->

<h6><img class="left50" src="http://rilke.pl/wp-content/uploads/2011/02/lou-andreas-salome.jpg" alt="lou-andreas-salome" width="816" height="1200" class="alignnone size-full wp-image-3883" /></h6>

To prawdziwy geniusz, o charakterze heroicznym. Postaci nieco wyższej niż ja, świetnie zbudowana, o wspaniałych proporcjach, blondynka, o wyrazie twarzy starożytnej Rzymianki. Jej pomysły pozwalają się domyślać, że gotowa się ważyć na wszystko, aż po najdalsze horyzonty myślenia zarówno w moralnym, jak i w intelektualnym sensie – jak powiedziałem, to geniusz ducha i uczucia.

Peter Gast, przyjaciel Nietzschego

Córka Pani to istota niewieścia zupełnie niezwykłego formatu, o dziecinnej wprost czystości i szczerości umysłu i równocześnie o jakże całkiem niedziecinnych, wręcz niekobiecych zaletach ducha i samodzielności woli – doprawdy prawdziwy z niej diament.

Alois Emanuel Biedermann, religioznawca i teolog

Nie znalazłem jeszcze poza nią bardziej utalentowanej, bardziej myślącej istoty. I chociaż nigdyśmy się ze sobą nie zgadzali, to jednak po każdej, choćby półgodzinnej wspólnej rozmowie czuliśmy się oboje szczęśliwi ponad wszelkie wyobrażenie, tyleśmy się bowiem razem nauczyli. I nieprzypadkowo w ciągu tych ostatnich 12 miesięcy mogłem się zdobyć na moje najwyższe twórcze dokonanie.

Friedrich Nietzsche

Tyś była przeciwieństwem wszelkiego zwątpienia, byłaś dla mnie świadectwem tego, że wszystko, czegokolwiek się dotkniesz, na co spojrzysz, co osiągasz, że to istnieje naprawdę. Świat utracił w mych oczach mgławicowość, ową płynność form, ciągłego samoprzekształcania się i samotworzenia – co było cechą i słabością moich wczesnych wierszy. Rzeczy stały się rzeczami, zwierzęta zwierzętami, które można było odróżnić, kwiaty kwiatami; nauczyłem się prostoty, długom się uczył i z trudem, że w końcu wszystko jest zwyczajne, i dojrzewałem do tego, by mówić o rzeczach prostych.

Rainer Maria Rilke

<p>Postaci Lou Andreas-Salomé poświęcona jest notatka w dziale Świat wczorajszy: <a href="http://rilke.pl/swiat-wczorajszy/lou-andreas-salome/">Lou Andreas-Salomé</a>.</p>
<p>O historii związku Rainera Marii Rilkego i Lou Andreas-Salomé opowiada również artykuł <a href="http://rilke.pl/artykuly/rilke-i-lou/">Rilke i Lou</a>.</p>
<p class="ft">{Wszystkie cytaty w przekł. W. Markowskiej}</p>



Listy Rilkego

<p>Przygotowana przez Ferenca Szásza konkordancja epistolograficznego dorobku Rilkego została właśnie uaktualniona i uzupełniona przez Rätusa Lucka. Obejmujący obecnie 334&nbsp;strony dokument stanowi nieocenione źródło wiedzy o wydanych drukiem listach poety.<!--more-->

<p>Przygotowana przez Ferenca Szásza konkordancja epistolograficznego dorobku Rilkego została właśnie uaktualniona i uzupełniona przez Rätusa Lucka. Obejmujący obecnie 334&nbsp;strony dokument stanowi nieocenione źródło wiedzy o wydanych drukiem listach poety. Dotychczasowy wykaz uzupełniono informacjami o opublikowanych po roku 2006 listach Rilkego do matki Phii Rilke, Herthy Koenig, Evy Cassirer, Norberta von Hellingratha oraz Sidonie Nádherný von Borutin.</p>
<p>Plik pdf został udostępniony na stronach Towarzystwa Rilke-Gesellschaft pod adresem: <a href="http://www.rilke.ch/biblio/Rilke_Briefkonkordanz_012011.pdf">http://www.rilke.ch/biblio/Rilke_Briefkonkordanz_012011.pdf</a>
</p>



Paryż oraz Nowe wiersze

<p> We wrześniu br. ukazał się 30. numer pisma „Blätter der Rilke-Gesellschaft”. Zamieszczono w nim teksty odczytów wygłoszonych w trakcie zjazdów Towarzystwa, które odbyły się w Paryżu oraz Wolfenbüttel.
</p>

<!--more-->
<p>We wrześniu br. ukazał się 30. numer pisma „Blätter der Rilke-Gesellschaft”. Zamieszczono w nim teksty odczytów wygłoszonych w trakcie zjazdów Towarzystwa, które odbyły się w Paryżu oraz Wolfenbüttel.</p>
<p><a href="http://rilke.pl/aktualnosci/2008/vivre_nest_quun_echo/">„Vivre n`est qu`un écho – Rilke à Paris 1920/1925”</a> to temat 35. konferencji Towarzystwa Rilke-Gesellschaft, zorganizowanej w dniach 17–21 września 2008 roku we współpracy z Université de la Sorbonne Nouvelle. Oprócz tekstów odczytów przedrukowano także dodatkowy artykuł o tłumaczu Maurisie Betzu, jak również trudno dostępne materiały na temat spotkań z Rilkem w roku 1925 autorstwa Princesse Marthe Bibesco, pisarza Charlesa Du Bos oraz młodego literata Camille’a Schneidera.</p>
<p>Podczas zjazdu członków Towarzystwa w Wolfenbüttel (w dniach 18–25 września 2009 roku) poruszano przede wszystkim temat „Nowych wierszy”. Niektóre z wygłoszonych wówczas referatów zostały zamieszczone w drugiej części tomu. Nadto zaprezentowano niepublikowane dotychczas fragmenty korespondencji Rilkego.</p>
<p>Pełen wykaz przedrukowanych tekstów można przejrzeć na stronach wydawnictwa <a href="http://www.wallstein-verlag.de/9783835308299.html">Wallstein Verlag</a>.
</p>




Rilke i Rippoldsau

<p>Tegoroczne spotkanie członków Towarzystwa Rilke-Gesellschaft oraz entuzjastów twórczości poety odbędzie się w szwarcwaldzkim kurorcie Bad Rippoldsau i potrwa od 22 do 26 września. Uczestników spotkania gościć będzie okazała Villa Sommerberg.
</p>

<!--more-->
<p>Tegoroczne spotkanie członków Towarzystwa Rilke-Gesellschaft oraz entuzjastów twórczości poety odbędzie się w szwarcwaldzkim kurorcie Bad Rippoldsau i potrwa od 22 do 26 września. Uczestników spotkania gościć będzie okazała Villa Sommerberg.</p>
<p>W Bad Rippoldsau Rilke przebywał na kuracji dwukrotnie: we wrześniu roku 1909 oraz na przełomie czerwca i lipca roku 1913.</p>
<p>Szczegółowe informacje o tegorocznym spotkaniu, program wykładów oraz imprez towarzyszących można znaleźć na stronach Towarzystwa pod adresem <a href="http://www.rilke.ch/programm/index.html">www.rilke.ch/programm</a>.</p>
<p>Żałować należy, iż pierwotny zamiar zorganizowania spotkania we Wrocławiu nie doszedł do skutku, ponieważ polskie władze samorządowe nie okazały, zdaniem strony szwajcarskiej, należytego zainteresowania tym przedsięwzięciem.
</p>




Poezje nowe w nowym przekładzie

<p>Biblioteka polskich przekładów z Rilkego wzbogaciła się o nową publikację. Nakładem wydawnictwa Elipsa ukazał się właśnie tom zawierający „Poezje nowe”, „Poezji nowych część wtórą” oraz „Życie Maryi”. Autorem przekładów jest Andrzej Lam.<!--more-->

<img class="right50" src="http://rilke.pl/wp-content/uploads/2010/07/lam-rilke-poezjenowe.jpg" alt="lam-rilke-poezjenowe" width="400" height="568" class="alignnone size-full wp-image-2074" />„Poezje nowe przyniosły szczytowe osiągnięcie liryki Rilkego w nurcie nazwanym poezją rzeczy. Jej istotą jest studium konkretnego przedmiotu lub sytuacji w chwilowym trwaniu, sprzężonym z intensywanym doznaniem: może to być rozwinięty wyobraźnią motyw biblijny, epizod antycznego mitu, oglądane dzieło sztuki, impresja krajobrazowa i architektoniczna, obrazek uliczny, portret grupowy lub indywidualny, kontemplacja zwierzęcia (jak słynna Pantera) czy kwiatu, godzina myśli – właściwie każdy fragment i aspekt świata. Dzięki tej rozpiętości Rilke zbudował w latach 1906–1908 swój kosmos, obejmujący wszystkie dziedziny ludzkiej twórczości. Świadom swojego osamotnienia, tak wspominał czas, w którym rodziła się ta nowa, promieniująca na cały wiek XX poetyka: „Z pewnym zawstydzeniem myślę o swym najlepszym paryskim okresie, z czasów Poezji nowych, gdym niczego i nikogo nie oczekiwał, gdy cały świat stawał przede mną jak zadanie do wykonania, a ja z jawnym, pewnym umysłem odpowiadałem mu jedynie swoją twórczością”.
W malowniczo położonym nad Adriatykiem zamku Duino powstał w 1912 roku poemat Życie Maryi, korzystający z apokryfów i wczesnochrześcijańskiej poezji hymnicznej, zwłaszcza akatystu ku czci Matki Boskiej.<br>
<br>
Obecne wydanie przynosi pierwszy całościowy przekład Poezji nowych, Poezji nowych części wtórej i poematu Życie Maryi, stając obok poprzednio ogłoszonych staraniem Domu Wydawniczego Elipsa tomów z kompletnymi przekładami zbiorów Rilkego: Księga godzin (2007) i Księga obrazów – Ofiary dla Larów – Chrystusowe wizje (2009).</p>
<p>Za uprzejmą zgodą tłumacza publikujemy w naszym <a href="http://rilke.pl/poezja/">Księgozbiorze</a> kilka przekładów wierszy ze zbiorów „Poezje nowe” oraz „Poezji nowych część wtóra”.
</p>



Nota o polskich przekładach

<p>Jako że na naszych stronach pojawia się coraz więcej różnorodnych przekładów z Rilkego oraz esejów i artykułów o jego twórczości, pragniemy przypomnieć, iż wszystkie teksty, publikowane tu za zgodą autorów i tłumaczy, podlegają ochronie praw autorskich. W&nbsp;przypadku cytowania poszczególnych przekładów, artykułów bądź ich fragmentów prosimy zatem o podawanie źródła ich publikacji oraz nazwiska tłumacza.
</p>



Druga strona natury

<p>Nakładem wydawnictwa Sic! ukazał się właśnie nowy tom przekładów z Rilkego. <a href="http://www.wydawnictwo-sic.com.pl/ksiazka/271/Druga-strona-natury-Eseje-listy-i-pisma-o-sztuce/nowosci/">„Druga strona natury”</a> to wybór tekstów prozatorskich z lat 1898-1924. Zawartość zbioru uprzejmy był nam zaprezentować jego tłumacz Tomasz Ososiński.
<!--more-->
<img class="right50" src="http://merlin.pl/Druga-strona-natury-Eseje-listy-i-pisma-o-sztuce_Rainer-Maria-Rilke,images_product,1,978-83-60457-94-8.jpg" alt="">Tom zawiera krótkie teksty prozatorskie Rilkego, w większości nie tłumaczone dotychczas na język polski, pochodzące z lat 1898-1924. Są wśród nich artykuły publikowane przez Rilkego w prasie, eseje, prozy poetyckie, listy i fragmenty dzienników. Jest więc m.in. słynny esej o lalkach, dwa niezwykle interesujące młodzieńcze cykle próz: „Notatki o melodii rzeczy” oraz „Interieurs”, za życia nie publikowane przez autora, wybrane listy do Klary Rilke oraz dwa listy do polskiego tłumacza poety, Witolda Hulewicza, ponadto zaś wiele drobnych fragmentów z późniejszych i nieudostępnionych jak dotąd czytelnikom w całości dzienników Rilkego (znajdujących się cały czas w rękach prywatnych), które autor rozpowszechniał nieraz w kręgu przyjaciół. </p>
<p>Teksty wybrane zostały w sposób subiektywny i ułożone chronologicznie, co ma uwydatnić fakt, że składają się wszystkie na rodzaj nieustannego dziennika, którego autor przez większość życia obraca się w kręgu podobnych problemów – wątki, które podejmowane były w tekstach najwcześniejszych, powracają często w zapiskach z ostatnich lat życia.</p>
<p>Tom tych pochodzących głównie z okresu wczesnego próz otwiera 6 tekstów z roku 1898: dwa artykuły („Wkrótce i wczoraj”, „O sztuce”), tekst wykładu wygłoszonego w Pradze na zebraniu „Deutscher Dilettanten-Verein” („Poezja nowoczesna”), który również miał ukazać się w formie artykułu, oraz dwie niezwykle interesujące prozy poetyckie, które za życia Rilkego nigdy nie ukazały się drukiem. Ostatnim tekstem z roku 1898 jest fragment zapisków dziennikowych związany tematycznie z artykułem „O sztuce” i powstały prawdopodobnie w tym samym czasie.</p>
<p>Po sześciu tekstach z roku 1898 następuje kilka fragmentów oraz krótkich szkiców z lat 1899−1913. Większość z nich to fragmenty dziennika, które albo przez samego Rilkego albo przez jego wydawców wyodrębnione zostały jako samodzielne teksty. Granica między zapiską dziennikową a np. opowiadaniem jest zresztą u Rilkego często bardzo trudna do wyznaczenia. Niektóre z prezentowanych tekstów (m.in. szkic Z listu pewnej dziewczyny) są czymś w rodzaju autobiograficznych refleksji ubranych w formę literacką − można powiedzieć, że momentami Rilke prowadził dziennik za pomocą tekstów literackich (niektóre dzienniki składają się też zresztą w dużym stopniu z wierszy). Te rzeczy na pograniczu utworów i osobistych zapisek są chyba zresztą w tym tomie najciekawsze. Rilke miał do nich zazwyczaj bardzo osobisty stosunek, zwykle czytał je tylko w kręgu przyjaciół albo wręcz pokazywał tylko najbliższym. Ten osobisty stosunek był też powodem, dla którego „Przeżycie” ukazało się drukiem dopiero w cztery lata po zanotowaniu (na publikację „Intérieurs” oraz „Notatek o melodii rzeczy” poeta nie zdecydował się też zapewne z podobnych przyczyn).</p>
<p>Pośród szkiców umieszczony został wybór listów do żony, Clary Westhoff, po części związanych tematycznie ze szkicem Spotkanie oraz zapiskami z Capri i Neapolu i rzucającymi na nie interesujące światło. Te pochodzące z lat 1906−1908 listy są ciekawym dokumentem życia rodzinnego (zwłaszcza list, w którym Rilke pisze o wspólnym postanowieniu, by żyć osobno), zawierają również (jak to zawsze było w przypadku Rilkego, który listami zazwyczaj przygotowywał się do twórczości) wiele refleksji i rozważań ogólnych, w niektórych z nich pojawiają się wątki podejmowane w innych, późniejszych i wcześniejszych prozach zawartych w niniejszym tomie.</p>
<p>Po serii krótkich zapisków następują dwa dłuższe eseje: „Lalki” z roku 1914 oraz „Pradźwięk” z roku 1919. Tom zamykają dwa listy Rilkego do jego polskiego tłumacza, Witolda Hulewicza. Pochodzące z roku 1925, napisane zatem na rok przed śmiercią, listy do Hulewicza ciekawe są nie tylko jako polonicum. Zwłaszcza drugi z nich, zawierający objaśnienia dotyczące „Elegii Duinejskich”, jest tekstem wielokrotnie cytowanym w literaturze przedmiotu, kluczowym dla zrozumienia tego cyklu.
</p>




Byt niezmierzony

<p>Nowe odczytanie biografii Rilkego oraz analizę jej wpływu na twórczość poety przynosi książka Fritza Raddatza «Rilke. Überzähliges Dasein. Eine Biographie». Publikacja ta wkrótce ukaże się w przekładzie na język polski.
<!--more-->
<img class="right50" src="http://arche-verlag.com/fileadmin/vsg_images/cover/gross/9783716026069.jpg" alt="">Pisarz Hans Egon Holthusen zalicza «Elegie duinejskie» oraz «Sonety do Orfeusza», obok «Guseł» Valéry’ego oraz «Ulissesa» Jamesa Joyce’a, do epokowych arcydzieł literatury nowoczesnej, podczas gdy jedna z powiernic poety, księżna Marie von Thurn und Taxis, traktowała jego liryczne prezenty niczym słodycze, kwitując je słowami „urocze, zachwycające”. O jego najważniejszym dziele Elegii czytamy: „Ta cudowna książeczka dołączy do Pańskich pozostałych manuskryptów, przechowywanych w małej chińskiej szafie w bibliotece; sieneńska Madonna, słodka i rozmarzona, trzyma nad nimi straż”. […]<br>
<br>
Bez wątpienia Rilke od samego początku narzucił sobie nieugięte zasady, które niczym spiżowe klamry spinają także jego sztukę. Wszelako nie ulega też wątpliwości, iż usiłował ich strzec, przybierając szlachetną pozę. Zatem odpowiedź na początkowe pytanie naszych poszukiwań „Kimże był ten człowiek” brzmi: dandysem, kuglarzem i geniuszem.</p>



„Moralność muzyki” Rudolfa Kassnera

W przekładzie na język polski ukazał się właśnie zbiór esejów «Moralność muzyki» pióra Rudolfa Kassnera, niemieckiego filozofa kultury, którego z Rilkem łączyła zażyła znajomość.<!--more-->

<a href="http://www.universitas.com.pl/ksiazka/2751">„Moralność muzyki”</a> to tytuł mogący sugerować nieoczekiwane połączenie dwóch niewspółmiernych obszarów - muzyki jako sztuki dźwięku i moralności. Rudolf Kassner (1873-1959), niemieckojęzyczny eseista i filozof kultury, nie traktuje jednak muzyki jako sztuki dźwięku, lecz jedynie jako pretekst, ideę jedności świata swego protagonisty - Joachima Fortunatusa.

Eseje Kassnera nie zawierają maksym, myśli, które mogłyby się stać drogowskazem w życiu czytelnika. Przypominają nam raczej prawdę, o której rozum, zajęty doraźnymi celami, często zapomina,&nbsp; iż mądrość ukryta może być w stylu, formie. W tym tkwi ich atrakcyjność, ale też bardzo indywidualna i przez to niezwykła tonacja ich języka. Niech zatem pozostaną tym, czym są - próbą, może najbardziej wierną tradycji europejskiego eseju, jaka powstała w języku niemieckim.</p>


Rilke-Chronik 2009

<p>Rilke-Chronik jest od ponad trzydziestu lat nieodzowną lekturą każdego, kto interesuje się życiem i twórczością Rainera Marii Rilkego. Właśnie ukazuje się jej nowe, znacznie poszerzone wydanie.
<!--more-->
<img class="right50" src="http://www.suhrkamp.de/cover/200/17433.jpg" width="130" alt="">Książka ta dokumentuje nieomal każdy dzień z życia poety; dzięki niej możemy się dowiedzieć, gdzie Rilke przebywał, z kim się spotykał, kiedy powstał konkretny utwór. Dzięki licznym cytatom zaczerpniętym z obszernej korespondencji oraz dzienników poety jest ona zarazem pasjonującą lekturą.</p>
<p>W roku 1990 ukazało się rozszerzone o aneks dwutomowe wydanie, przedrukowane w roku 1996 w pojedynczym tomie. Aneks ów został obecnie włączony do tekstu głównego. Uwzględniono również opublikowaną w międzyczasie korespondencję oraz ponad 1000 listów poety do matki. Dzięki temu obecne wydanie Rilke-Chronik jest najbardziej aktualną kroniką życia i twórczości artysty.</p>
<p>Dzieło to stanowi również podstawę kroniki prowadzonej systematycznie na niniejszych stronach Serafico w dziale <a href="http://rilke.pl/sto-lat-temu/">Sto lat temu</a>.
</p>




Festival Rilke 2009

<p>Niemal 200 imprez kulturalnych w ciągu trzech dni festiwalu. Wystawa tematyczna, spektakle teatralne, odczyty, koncerty muzyczne, spacery, wykłady, konkurs oraz niespodzianki. To wszystko w ramach czwartego już Festiwalu Rilkowskiego, który odbędzie się w dniach 21–23 sierpnia w szwajcarskim Sierre.
<!--more-->
<p>Tematem przewodnim tegorocznej edycji są „Włoskie lata Rilkego”. Większość imprez festiwalowych naznaczona jest atmosferą Italii, kraju sztuki, muzyki i literatury, które poeta tak bardzo sobie upodobał. Piękno włoskiego języka poruszało Rilkego do głębi.</p>
<p>Wszystkie imprezy festiwalu odbywać się będą w Château Mercier i jego otoczeniu, zaś wystawa przewodnia zorganizowana została w Maison de Courten, siedzibie Rilke-Stiftung.</p>
<p>Szczegółowy program festiwalu oraz dodatkowe informacje można znaleźć pod adresem:<br>
<a href="http://www.festivalrilke.ch">http://www.festivalrilke.ch</a>
</p>




Uderzeniami skrzydeł dotknięci

<p>W idealnym momencie, tuż przed 133. rocznicą urodzin Rainera Marii Rilkego, ukazuje się najnowszy numer miesięcznika literackiego <a href="http://www.topos.iq.pl/">Topos</a>, w całości bez mała poświęcony poecie i nowym przekładom jego utworów.
<!--more-->
<img class="right50" src="http://www.topos.iq.pl/archive/assets/covers/c102.jpg" width="130" alt="okładka Toposu" />W numerze publikowane są przekłady z Rilkego autorstwa Andrzeja Lama oraz fragment „Zapisków Maltego Lauridsa Brigge” w przekładzie Piotra W. Lorkowskiego, jak również kilka artykułów, m.in. Aleksandry Starowicz „Uderzeniami skrzydeł dotknięci… (O listach Maryny Cwietajewej, Borysa Pasternaka i Rainera Marii Rilkego)”, Anity Jarzyny „Zawczasu utracona. Assunta (Norwida) i Abelone (Rilkego) w strefie mitu”, Katarzyny Kuczyńskiej-Koschany „Rilke Lama. Nowy przekład w stulecie Stundenbuch”, Zofii Zarębianki „Niedojrzałość aż po samą wieczność i z powrotem. Rainer Maria Rilke, Jesteśmy tylko listkiem (Modlitewnik I-III)”.</p>
<p>W moim przekładzie ukazuje się wybór listów Rainera Marii Rilkego do żony Klary Rilke-Westhoff (wraz ze wstępem tłumacza) oraz wspomnienie pióra Gerda Kluge „Wieczór w Muzot. Relacja spisana z okazji setnej rocznicy urodzin Rainera Marii Rilkego 4 grudnia 1975 roku”.
</p>



Pod znakiem Hölderlina

<p>Wydawnictwo Wallstein prezentuje niedrukowane dotąd świadectwa krótkotrwałej przyjaźni Rainera Marii Rilkego i Norberta von Hellingrath, przerwanej przez tragedię I wojny światowej.<!--more-->

<img class="right50" src="http://bolechowski.home.pl/dg/serafico2015/wp-content/uploads/2008/06/rilke-hellingrath.jpg" alt="rilke-hellingrath" width="394" height="648" class="alignnone size-full wp-image-2095" />Początki znajomości Rilkego z Norbertem von Hellingrath, inicjatorem krytycznego wydania dzieł Hölderlina, sięgają października 1910 roku. Wkrótce Hellingrath stał się dla Rilkego przewodnikiem po hölderlinowskim świecie; ich rozmowy oraz dyskusje na temat naukowej pracy Hellingratha odkryły przed Rilkem osobowość oraz dzieło niemieckiego poety, którego styl zaważy na późnej twórczości autora «Elegii duinejskich».</p>
<p>Przyjaźń Rilkego z Hellingrathem została niespodziewanie przerwana w roku 1916 przez tragiczną śmierć młodego naukowca na polach Verdun.</p>
<p>Zachowana korespondencja została uzupełniona niepublikowanymi dotąd fragmentami pamiętników oraz listów do innych adresatów, dzięki którym poznać możemy pełniejszy obraz owej niezwykłej przyjaźni, pozostającej do ostatnich chwil pod znakiem Hölderlina.
</p>



Listy do matki

Na jesieni nakładem wydawnictwa Insel ukaże się długo wyczekiwany zbiór listów Rilkego do matki, Phii Rilke.
<!--more-->
<img class="right50" src="http://bolechowski.home.pl/dg/serafico2015/wp-content/uploads/2008/05/rilke-briefe-an-die-mutter.jpg" alt="rilke-briefe-an-die-mutter" width="314" height="500" class="alignnone size-full wp-image-2100" />Jak dotąd opublikowano zaledwie 29 listów poety pisanych na przestrzeni lat do Phii Rilke. Pozostała część korespondencji przechowywana była w Rilke-Archiv w Gernsbach. Dopiero teraz po raz pierwszy ujrzy światło dzienne imponujący zbiór aż 1200 listów poety. Bez wątpienia arcyciekawa to lektura, ukazująca serdeczne więzi łączące Rilkego z matką.

Książka, licząca 1500 stron, ukaże się w dwu tomach; planowany termin wydania: 12 X 2008.
Więcej informacji na stronach wydawnictwa <a href="http://www.suhrkamp.de/titel/titel.cfm?bestellnr=17318">Suhrkamp/Insel</a>.</p>



Vivre n’est qu’un écho


Tegoroczne spotkanie członków Towarzystwa Rilke-Gesellschaft oraz entuzjastów twórczości poety odbędzie się w dniach 17–21 września w Paryżu. Tematem przewodnim towarzyszącej spotkaniu konferencji naukowej będą związki Rilkego z Paryżem oraz pobyt poety w stolicy Francji w roku 1920 i 1925. Współorganizatorem konferencji jest Université de la Sorbonne Nouvelle.<!--more-->

W programie konferencji przewidziano liczne wykłady, których będzie można wysłuchać we wspaniałym wnętrzu Amphithéâtre Liard. Organizatorzy zapraszają również do zwiedzania Paryża śladami Maltego, proponują wizytę w Musée Cluny oraz obejrzenie niedostępnej dla publiczności Le Temple d’Amitie Natalie Clifford Barney. Na zakończenie konferencji przewidziano wizytę w Musée Rodin (Hôtel Biron) oraz wycieczkę do Meudon.</p>
<p>Szczegółowe informacje o tegorocznym spotkaniu w Paryżu, program wykładów oraz imprez towarzyszących można znaleźć na stronach Towarzystwa pod adresem <a href="http://www.rilke.ch/programm/index.html">www.rilke.ch/programm</a>.
Au revoir à Paris!



Rilke i polska Wikipedia

<p>Jakkolwiek idea wolnej i darmowej encyklopedii dostępnej online może przemawiać do wyobraźni, to jednak jej praktyczna realizacja w formie pisanych przez kogokolwiek artykułów raczej nie zdaje egzaminu. Jaką mamy pewność, że czytając konkretny wpis poznajemy prawdziwe, rzetelne informacje, a nie tylko jakieś „strzępy półwiedzy”? Czy era Web 2.0 nie jest ostatecznym końcem pierwotnej idei encyklopedystów?<!--more-->

<p>Dobitnym tego przykładem jest <a href="http://pl.wikipedia.org/wiki/Rainer_Maria_Rilke">artykuł o Rilkem w polskiej Wikipedii</a>. Oprócz informacji przeinaczonych i niewłaściwie zinterpretowanych zawiera on szereg wierutnych bzdur i oczywistych błędów. Poniżej lista najważniejszych:</p>
<p><i>1. Dalszą edukację podjął Rilke w Niemczech, ucząc się w prywatnym gimnazjum i przygotowując do egzaminów na Uniwersytet Karola w Pradze.</i></p>
<p>Po opuszczeniu szkoły kadeckiej w Mährisch-Weißkirchen oraz Akademii Handlowej w Linzu młody Rilke powrócił do Pragi, gdzie samodzielnie przygotowywał się do matury, korzystając z pomocy prywatnych korepetytorów. Co pół roku składał egzaminy w niemieckim gimnazjum na Nowym Mieście. Maturę złożył z wyróżnieniem w roku 1895, po czym rozpoczął studia na praskim Uniwersytecie Karola Ferdynanda.</p>
<p><i> 2. Z momentem opuszczenia Pragi postanowił zmienić swe pierwsze imię, René, na Rainer. </i></p>
<p>Rilke opuścił Pragę i przeniósł się do Monachium we wrześniu 1896 roku, natomiast do zmiany imienia doszło dopiero w czerwcu/lipcu 1897 roku – pod wpływem Lou Andreas-Salomé. „Lou wzbraniała się zwracać do niego René – imię to było według niej zbyt delikatne i kobiece – używała natomiast imienia Rainer, «prostego, ładnego i niemieckiego», które Rilke bez wahania zaaprobował.”</p>
<p><i> 3. W kwietniu 1897 roku, poznał w Monachium rosyjską pisarkę, Louise Andreas-Salomé. </i></p>
<p>Do pierwszego spotkania Rilkego z Lou Andreas-Salomé doszło wieczorem 12 maja 1897 roku w Monachium.<br>
Co prawda Lou urodziła się w Sankt Petersburgu jako córka rosyjskiego generała i matki Niemki, zawsze też czuła się blisko związana ze swą ojczyzną, to jednak po śmierci ojca podróżowała z matką po całej Europie, studiowała w Zurychu, osiadła w Berlinie, a później w Getyndze, pisała po niemiecku; zatem określanie jej mianem „pisarki rosyjskiej” jest raczej nieporozumieniem.</p>
<p><i> 4. Latem, rok później, Rilke opuścił swą rodzinę i udał się do Paryża, gdzie pisał pracę na temat francuskiego rzeźbiarza Auguste Rodina. W takim oddaleniu od żony i córki pozostał już do końca życia. </i></p>
<p>Wyruszając 26 sierpnia 1902 roku do Paryża, Rilke nie opuszczał na zawsze swej żony i córki – dość wspomnieć, iż Klara Rilke-Westhoff podążyła w ślad za mężem i przybyła do Paryża w pierwszych dniach października. Poeta często też wracał do Oberneuland, gdzie pod opieką rodziców Klary wychowywała się córka Ruth.</p>
<p><i> 5. nowela Zapiski Malte Lauridsa Brigge </i></p>
<p>Jedyny dłuższy utwór prozatorski Rilkego przyjęło się tłumaczyć jako „Pamiętniki Malte Lauridsa Brigge” (tytuł w tym brzmieniu widnieje zresztą w końcowej części artykułu Wikipedii). I jest to powieść, a nie nowela.</p>
<p><i> 6. Po ukazaniu się Zapisków Malte Lauridsa Brigge nastał dla niego czas literackiego kryzysu, trwającego łącznie dwanaście lat. Zakończył on się w lutym 1922 ukończeniem pisanych od 1912 Elegii duinejskich. </i></p>
<p>Tak sformułowane zdanie kryje w sobie oczywistą sprzeczność – kryzys twórczy poety trwał jakoby dwanaście lat, z czego dziesięć poświęcił on na pisanie Elegii. Ów kryzys twórczy Rilkego w latach 1910-22 należy rozumieć w nieco inny sposób; przecież w tym czasie powstały rozliczne wiersze i fragmenty.</p>
<p><i> 8. Powodem śmierci było prawdopodobnie zakażenie jakiego doznał raniąc się kolcem róży. </i></p>
<p>Co prawda w październiku 1926 roku, a więc na trzy miesiące przed śmiercią, Rilke faktycznie poranił sobie dłonie zrywając róże dla Nimet Elwi Bey, co wywołało stan zapalny, niemniej jednak rzeczywistą przyczyną śmierci poety okazało się zaawansowane stadium ostrej białaczki szpikowej, w owych czasach, jak i dziś, nieuleczalnej.</p>
<p><i> 9. Jego ciało złożono 2 stycznia 1927 w Visp. </i></p>
<p>Ciało Rilkego złożono w mogile na cmentarzu w Raron, przy murze tamtejszego kościółka, wzniesionego wysoko ponad doliną Rodanu.</p>
<p><i> 10. Dojrzała twórczość ukształtowała się głównie pod wpływem Lwa Tołstoja </i></p>
<p>To już opinia zupełnie nieuzasadniona. Mimo nieprzemijającej fascynacji Rilkego literaturą i sztuką rosyjską, zbyt ryzykowne wydaje się twierdzenie, iż twórczość poety, w szczególności „dojrzała”, ukształtowała się, i to głównie, pod wpływem Tołstoja. Już pierwsze (i jedyne zresztą) spotkanie Rilkego z rosyjskim pisarzem w Jasnej Polanie 1 czerwca 1900 roku stało się dlań źródłem ambiwalentnych uczuć. „Z jednej strony – pisze Prater w swej biografii Rilkego – postać pisarza, wiodącego życie na wsi pośród łagodnych wzgórz, harmonizowała z wyobrażeniem poety, iż jest on prawdziwym «wiecznym Rosjaninem». Jednakże stosunkowo zaawansowany wiek Tołstoja wykluczał możliwość jakiegokolwiek autentycznego porozumienia między nimi (w późniejszych latach rosyjski pisarz nie mógł sobie nawet przypomnieć ich spotkania). Niezdecydowanie Rainera, z jakim wyznał, iż jest poetą, ściągnęło na jego głowę gwałtowną tyradę Tołstoja przeciwko wszelkiej sztuce. Niemniej, mimo przytłaczającej osobowości patriarchy, Rilke wyczuwał rozdarcie Tołstoja pomiędzy sztuką a życiem. Tołstoj uległ pokusie, by wyrzec się swej sztuki, tego «dzieła serca», dla którego został stworzony, dla prawdziwego życia, «dzieła rąk», w którym okazał się nieporadnym dyletantem, więc przyniosło mu ono zdaniem Rainera jedynie rozczarowanie i bezgraniczną samotność”.
</p>




Każdy przekład jest palimpsestem

<p>Miesięcznik „Nowe Książki” (2/2008) publikuje rozmowę z Adamem Pomorskim, tłumaczem m.in. poezji Rilkego (jego tom „Sonety do Orfeusza i inne wiersze” to najobszerniejszy wybór przekładów z Rilkego na język polski).<!--more-->

<p>„Redukowane stylistycznie przekłady – mówi Pomorski – na plan pierwszy wysunęły powtarzające się motywy tematyczne poezji Rilkego. Ślepcy, nędzarze, obłąkani, samotni, mnisi, kobiety, dzieci, umarli mieli być dowodem egzystencjalizmu poety, bardzo w guście epoki popaździernikowej w Polsce. Tymczasem Rilkemu bliska była filozofia Istoty i Całości, Jedni świata, a nie filozofia Osoby. To kwintesencja poetyckiej fenomenologii: zamiast jednostkowych treści psychicznych, przeżyć (wrażeń) – modele sytuacji uczuciowych, postaw i namiętności, w sensie dawnej teorii «namiętności», czyli przemożnej pasji, która udzielnie, despotycznie zawładnąć może ludzkim ego – z zewnątrz i bez jego woli. Tutaj przydatna jest parabola biblijna, czy, szerzej, mitologiczna: to szczyty poezji Rilkego. Dodajmy do tego wariacje mitologiczne, a i mitologiczną historię sztuki i kultury starożytności i nowożytnej Europy – a odczujemy coś z rzeczywistej skali jego dzieła. Interpretacja egzystencjalistyczna, narzucając temu dziełu kult codzienności i jednostkowości, odczytując je jako rodzaj gnomicznego diariusza, utrwala zaś stereotyp Rilkego skameralizowanego, ściszonego, zawróconego jak gdyby ku własnym początkom. Zanika to, co dlań najważniejsze: ogrom uczłowieczonego kosmosu.”
</p>



Listy Rilkego i Evy Cassirer

<p class="cap">Rainer Maria Rilke – Eva Cassirer <br>
Briefwechsel <br>
Wallstein Verlag</p>
W tomie zebrano korespondencję Rilkego i jego niezwykłej protektorki Evy Cassirer.<!--more-->

<img class="right50" src="http://rilke.pl/wp-content/uploads/2008/01/rilke-cassirer.png" alt="rilke-cassirer" width="240" height="390" class="alignnone size-full wp-image-2224" />Początek ich znajomości przypada na rok 1904, kiedy to dzięki pośrednictwu Ellen Key Rilke otrzymuje od dziewiętnastoletniej wówczas Evy Solmitz (1885-1974) książkowy prezent dla swej córki Ruth. Eva pobierała nauki pod okiem Alice Salomon; później pracowała w postępowej szkole odenwaldzkiej swego szwagra Paula Geheeba, prowadząc zajęcia z niemieckiego i historii. W roku 1909 poślubiła Kurta Cassirera, współwłaściciela szkoły odenwaldzkiej.</p>
<p>Dla Rilkego Eva Cassirer była nie tylko pełną oddania wielbicielką jego poezji, lecz również możną i wspaniałomyślną protektorką. Zachowane z wojennych lat 1914/1915 listy do poety, notatki opisujące jej ostatnie spotkanie z Rilkem na krótko przed jego śmiercią tudzież jej własna biografia ukazują jej postać jako zjawisko wyjątkowe w kręgu przyjaciół poety. Eva Cassirer była reprezentantką owego mecenatu, bez którego nie do pomyślenia byłaby niemiecka sztuka i literatura pierwszej połowy dwudziestego wieku.
</p>



Balthus – Czas zatrzymany

<p>W kolońskim Museum Ludwig trwa wielka wystawa prac francuskiego malarza Balthusa – to pierwsza ekspozycja jego obrazów na terenie Niemiec.</p><!--more-->

<img class="right50" src="http://rilke.pl/wp-content/uploads/2007/01/balthus.jpg" alt="balthus" width="316" height="500" class="alignnone size-full wp-image-2231" />Jak dotąd, żadne z niemieckich muzeów czy galerii nie może pochwalić się posiadaniem w swych zbiorach choćby jednego obrazu artysty. Kolońska wystawa, zatytułowana «Czas zatrzymany», prezentuje dzieła z lat 1932–1960. Pominięto zarówno okres wczesnych prób w manierze impresjonistycznej, jak i dzieła okresu późnego, pełne motywów dekoracyjnych i elementów sztuki japońskiej.</p>
<p>Na wystawie można obejrzeć 25 obrazów (spośród około 280 z dorobku artysty) oraz 50 rysunków. Obok zadziwiająco spontanicznych szkiców, nie przystających do zdecydowanej siły i precyzji malowideł, zebrano również rysunki-szkice późniejszych znaczących dzieł, jak «Le Chat de la Méditerranée», «La Chambre» czy «La Lecon de Guitare», których nie udało się wypożyczyć.</p>
<p>Balthus to artysta wymykający się współczesności. Motywy jego malarstwa, jakkolwiek zawsze związane z naturą, nie są bowiem realistyczne. Zawsze zostają zaaranżowane, zainscenizowane, zaś postacie, nawet na portretach, uchwycone w pozach nietypowych, niezwykłych.</p>
<p>Urodzony 29 lutego 1908 roku w Paryżu Arsène Davitcho Balthasar (Baltusz) Klossowski był młodszym synem pary niemieckich emigrantów – sławnego historyka sztuki Ericha oraz malarki Elisabeth Dorothee Spiro (Baladine). Dorastał w Paryżu, Berlinie, Genewie i Bernie. Rodzice utrzymywali ścisłe kontakty z artystyczną i literacką awangardą swoich czasów. Do kręgu przyjaciół rodziny należeli zarówno Pierre Bonnard i Henri Matisse, jak i André Gide oraz Jean Cocteau.</p>
<p>Aura nieomal legendarna spowija związek matki malarza, Baladyny, z Rainerem Marią Rilkem. Poznali się w Paryżu (aczkolwiek sam Balthus twierdzi w swych rozmowach z Costanzem Costantinim, że do spotkania doszło w Genewie); niemniej prawdziwy rozkwit owej znajomości nastąpił w szwajcarskim okresie biografii poety, znajdując swe zwieńczenie we wspólnym poszukiwaniu i odnalezieniu wymarzonej samotni Rilkego w Muzot niedaleko Sierre w szwajcarskim kantonie Valais, gdzie poeta miał ukończyć dzieło swego życia – «Elegie duinejskie» oraz «Sonety do Orfeusza».</p>
<p>Kiedy Rilke gościł w Genewie – jak czytamy w jego biografii «Dźwięczące szkło» – wielce spodobała mu się seria rysunków, jakie rok wcześniej wykonał jedenastoletni wówczas Baltusz. Rysunki przedstawiały Mitsou, kotkę-znajdę, tworząc opowieść o jej życiu u rodziny Klossowskich, aż do smutnego dnia jej zaginięcia. Poeta, podziwiany zarówno przez Baltusza, jak i jego starszego brata Pierre'a, z czasem zaczął czuć się jak członek rodziny; historia Mitsou tak bardzo go zachwyciła, iż pozyskał dla niej wydawcę z Zurychu i zaproponował, iż sam napisze do niej krótki wstęp. 26 listopada 1920 roku, odbywając przechadzkę po parku, ułożył w myśli ową <i>préface</i>, zaczynającą się od słów: «Qui connaît les chats?»; spisał ją jeszcze tego samego wieczoru, wielce zadowolony, iż w całości – bez słowa tłumaczenia – opracował ją po francusku. Baladyna i Baltusz byli zachwyceni.</p>
<p>Balthus — Czas zatrzymany.<br>
Malowidła i rysunki 1932–1960<br>
Museum Ludwig, Kolonia<br>
<a href="http://www.museum-ludwig.de">www.museum-ludwig.de</a></p>
<p>Wystawa czynna od 18 sierpnia do 4 listopada 2007.</p>




Klara i Paula – przyjaźń i sztuka

<p class="cap">Gunna Wendt <br>
Clara und Paula <br>
Zwei Freundinnen und Künstlerinnen <br>
Neuer Europa Verlag</p>

<img class="right50" src="http://rilke.pl/wp-content/uploads/2007/01/cover_wendt.jpg" alt="" width="140" height="225" class="alignnone size-full wp-image-2234" />Z okazji setnej rocznicy śmierci Pauli Modersohn-Becker wydawnictwo Neuer Europa Verlag wznawia swą publikację poświęconą przyjaźni dwu znamienitych artystek: rzeźbiarki Klary Rilke-Westhoff oraz malarki Pauli Modersohn-Becker.</p><!--more-->

<p>Paula Becker i Klara Westhoff poznały się w roku 1898 w Worpswede; od razu zadzierzgnęły się między nimi węzły przyjaźni. W roku 1901 Paula poślubiła malarza Ottona Modersohna, Klara natomiast została żoną poety Rainera Marii Rilkego. Te dwie kobiety łączyła nie tylko praca artystyczna, lecz również powinowactwo dusz – ich przyjaźń stała się krótkim, intensywnie przeżywanym świętem, przerwanym przez przedwczesną śmierć Pauli w roku 1907.</p>
<p>Autorka Gunna Wendt prezentuje nam niejako podwójną biografię, kreśląc z wielką empatią i znawstwem przedmiotu drogę, która z artystycznego Worpswede zawiodła obie przyjaciółki do wielkiego Paryża. Zważywszy ówczesne możliwości kształcenia się kobiet, ich doświadczenia oraz warunki pracy artystycznej, można się przekonać, z jakimi trudnościami musiały się borykać obie młode kobiety, by realizować swe artystyczne ambicje i talenty, a także z jak niezłomnym przekonaniem wzajemnie się wspierały i dodawały sobie otuchy.</p>



Rilke i jego «Księga obrazów»

<p>Evangelische Akademie Bad Boll oraz Internationale Rilke-Gesellschaft zapraszają na coroczne spotkanie miłośników i entuzjastów poezji Rilkego, poświęcone tym razem «Księdze obrazów».</p><!--more-->

<p>Konferencje z udziałem członków Rilke-Gesellschaft oraz wszystkich zainteresowanych odbywają się co dwa lata w miejscach w szczególny sposób związanych z osobą poety. Program obejmuje wykłady, odczyty, spotkania oraz wycieczki. W latach pomiędzy konferencjami Towarzystwo zaprasza na spotkania o charakterze seminaryjnym – tegoroczne spotkanie odbędzie się w dniach 21–23 września w <a href="http://www.ev-akademie-boll.de/">Evangelische Akademie Bad Boll</a>.</p>
<p>Program obejmuje następujące wykłady: <br>
— dr Renate Scharffenberg (Marburg): Rilke, Axel Juncker und «Das Buch der Bilder» <br>
— prof. dr Gerald Stieg (Paris): Paris-Gedichte im «Buch der Bilder» <br>
— dr Jutta Heinz (Jena): Rollenlyrik im «Buch der Bilder».</p>
<p>Zaplanowano również następujące warsztaty: <br>
— prof. Ulrich Fülleborn (Erlangen): Abend- und Nachtgedichte im «Buch der Bilder» <br>
— Jean-Claude Crespy (Berlin): Das Übersetzen des «Buchs der Bilder» <br>
— dr Klaus Hirsch (Bad Boll): «Verkündigung. Die Worte des Engels» <br>
— Andrea Cipolla (Mainz): Gemalte Bilder im «Buch der Bilder» <br>
— dr Eva-Tabea Meineke (Gießen): Mädchen und Liebe im «Buch der Bilder».</p>
<p>Wśród imprez towarzyszących przewidziano m.in. recytacje wierszy Rilkego z tomu «Księga obrazów» przy akompaniamencie muzyki pt. «…wie Saiten tiefer Melodien…» w wykonaniu Sabine Wandelt-Voigt oraz Katrin Ellger.</p>
<p>Szczegółowe informacje, program wykładów oraz imprez towarzyszących można znaleźć na stronach <a href="http://www.rilke.ch/programm">Rilke-Gesellschaft</a>.</p>



Paula Modersohn-Becker – dwie nowe biografie

<p>Zbliżająca się wielkimi krokami setna rocznica śmierci Pauli Modersohn-Becker to piękny asumpt do publikacji dwu nowych biografii artystki.</p><!--more-->

<p class="cap">Barbara Beuys<br>
Paula Modersohn-Becker<br>
oder: Wenn die Kunst das Leben ist<br>
Hanser Verlag</p>
<img class="right50" src="http://rilke.pl/wp-content/uploads/2007/01/beuys_paula_cover_klein.jpg" alt="" width="170" height="252" class="alignnone size-full wp-image-2238" />Paula Modersohn-Becker pozostawiła po sobie przeogromne dzieło, nawiązujące do dokonań Gauguina i van Gogha, pod wieloma względami porównywalne do twórczości wczesnego Picassa. Barbara Beuys snuje opowieść o poruszających losach artystki, o dzieciństwie spędzonym w Dreźnie, o latach nauki w Berlinie u progu modernizmu, o kolonii artystycznej Worpswede oraz latach spędzonych w Paryżu, gdzie malarka odnalazła swą artystyczną ojczyznę i jako pierwsza kobieta namalowała własny akt. Autorka tłumaczy różnorodność jej obrazów oraz ich prowokacyjny wyraz wobec panującej ówcześnie krytyki sztuki, cytuje dokumenty, ukazujące przemilczany dotąd dramatyzm artystycznego małżeństwa Modersohnów. Dzięki temu rysuje się oto nowy wizerunek Pauli Modersohn-Becker: pewnej siebie kobiety, która zarówno w swym życiu, jak i sztuce przynależy już do epoki nowoczesności.</p>

<p class="cap">Rainer Stamm<br>
«Ein kurzes intensives Fest»<br>
Paula Modersohn-Becker. Eine Biographie<br>
Philipp Reclam jun. Verlag</p>
<img class="right50" src="http://rilke.pl/wp-content/uploads/2007/01/Stamm_Paula_Biographie.jpg" alt="" width="151" height="236" class="alignnone size-full wp-image-2240" />Autorem publikacji jest Rainer Stamm, dyrektor Muzeum Pauli Modersohn-Becker w Bremie. W oparciu o bogaty materiał źródłowy powstał plastyczny portret wyrazistej osobowości – kobiety poszukującej własnej drogi artystycznej między Worpswede i Paryżem.</p>
<p>Spis rozdziałów:<br>
To podsyca też moją ambicję: Drezno, Brema i Londyn, 1876–1895<br>
Żyję teraz wyłącznie oczami: Berlin, kwiecień 1896 – lipiec 1897<br>
Migotliwe błyski: Worpswede i Berlin, lipiec 1897 – maj 1898<br>
Walka i zmagania: Worpswede, wrzesień 1898 – grudzień 1899<br>
Rozmowy z Fitgerem: Brema, grudzień 1899<br>
Nowy świat: Paryż, styczeń – czerwiec 1900<br>
Kraina tęsknoty: Worpswede, czerwiec – grudzień 1900<br>
Sztuka i gotowanie: Berlin, styczeń – marzec 1901<br>
Staję się kimś: Worpswede, marzec 1901 – styczeń 1903<br>
Szampan w powietrzu: Paryż, luty – marzec 1903<br>
Znów bliska jestem tutejszym ludziom: Worpswede, marzec 1903 – luty 1905<br>
Ogromna tęsknota za Paryżem: Paryż, luty – kwiecień 1905<br>
«malując bezwzględnie i bez ogródek»: Worpswede, kwiecień 1905 – luty 1906<br>
Nowe życie: Paryż, luty 1906 – marzec 1907<br>
Czuję się zdziwaczała: Worpswede, kwiecień – listopad 1907</p>



Rilkeański Topos

<p>Rilkemu poświęcony jest pierwszy tegoroczny numer czasopisma literackiego <a href="http://www.topos.iq.pl/">Topos</a>.</p><!--more-->

<p>W numerze opublikowano:<br>
«Wiersze sopockie» («Kościół w Nago», «Ślepy chłopiec», «Zakonnica») z cyklu «Chrystusowych jedenaście wizji» («Christus. Elf Visionen») w przekładzie Andrzeja Lama<br>
«Elegie duinejskie» (Elegia pierwsza i siódma) w przekładzie Jadwigi Krzyżaniak.</p>
<p>W moim przekładzie ukazuje się po raz pierwszy w języku polskim «Wspomnienie o Rainerze Marii Rilkem» pióra księżnej Marie von Thurn und Taxis-Hohenlohe, któremu towarzyszy wybór listów Rilkego do księżnej Marie, pisanych przez poetę w Hiszpanii.</p>

Po śmierci „niezrównanego poety i drogiego, wiernego przyjaciela” księżna Taxis pragnęła utrwalić na papierze swe wspomnienia, „wspomnienia tak drogie memu sercu i być może również tym, którzy znali i darzyli uczuciem tego  nieodżałowanego, przedwcześnie zmarłego człowieka”. Tak narodziła się książka  zatytułowana «Wspomnienie o Rainerze Marii Rilkem», opublikowana w  eleganckiej formie w słynnej serii Insel-Bücherei (nr 888). Autorka czerpała obficie z własnoręcznych zapisków, redagowanych w języku niemieckim i francuskim, jakie zapełniały karty jej dzienników. «Wspomnienie» księżnej to nie tylko zajmująca historia łączącej ich przyjaźni oraz subtelny portret jednego z najznamienitszych poetów języka niemieckiego, lecz również fascynujący obraz zamierzchłej epoki, owego przebrzmiałego „świata wczorajszego”.

<p>Tekst «Wspomnienia» księżnej Taxis podzielony został na kilka części, które będą publikowane w kolejnych numerach Toposu.</p>




Listy Rilkego i Sidonie

<p class="cap">Rainer Maria Rilke – Sidonie Nádherný von Borutin<br>
Briefwechsel 1906-1926<br>
Wallstein Verlag, Göttingen</p>

<img class="right50" src="http://rilke.pl/wp-content/uploads/2007/01/rilke-sidi-briefe.jpg" alt="" width="155" height="250" class="alignnone size-full wp-image-2245" />Zebrana w tomie korespondencja Rilkego z baronową Sidonie Nádherný z lat 1906-1926 obejmuje 348 listów, kart i telegramów; 116 listów baronowej ukazuje się drukiem po raz pierwszy, jakkolwiek zbiór ten pozostaje niepełny, jako że listy Sidonie pisane do Rilkego przed rokiem 1914 zaginęły.</p><!--more-->

<p>Publikację przygotowano wzorowo pod względem edytorskim; wierną edycję tekstów uzupełniono rzeczowym i fachowym komentarzem, przypisami, rozsądnie dobranymi ilustracjami, bibliografią  oraz indeksem.</p>
<p>Listy Rilkego i Sidonie są pięknym świadectwem ich wieloletniej przyjaźni, stanowią również niewyczerpane źródło informacji o epoce (okres I wojny światowej, lata międzywojenne), osobach (m.in. Auguste Rodin, Karl Kraus) i miejscach (Paryż, czeskie Janowice), jakie w sposób nierozerwalny związały się z biografią poety i jego serdecznej przyjaciółki.</p>
<p class="cit">Jakimże słowem Panią pozdrowić? Słowem radości, jaką czerpię z Pani istnienia, mojej ufności względem niego, mojej wdzięczności za Pani ufność wobec mojego życia i mojej pracy. I tak wielu wspomnień, naszych wspólnych…</p>



W 80. rocznicę śmierci

<img class="right50" src="http://rilke.pl/wp-content/uploads/2006/01/rilke_tot.jpg" alt="rilke_tot" width="222" height="284" class="alignnone size-full wp-image-2248" />Zaprawdę, to osobliwe, nie przebywać już odtąd na ziemi,<br>
wyuczone zaledwie porzucić zwyczaje,<br>
różom i innym odrębnie obiecującym rzeczom<br>
nie dawać znaczeń ludzkiej przyszłości, już nigdy.<br>
Tym, czym się było w dłoniach tak nieskończenie trwożnych,<br>
nie być już więcej i nawet własne swe imię<br>
porzucić, jak się porzuca połamaną zabawkę.<br>
To osobliwe, już nie mieć życzeń. To osobliwe,<br>
wszystko, co było związane, ujrzeć w przestrzeni<br>
rozpierzchłe. A być umarłym to trud<br>
i doganianie straty, aby odczuć powoli<br>
cząstkę wieczności…</p><!--more-->

W końcu nie dbają o nas ci, którzy wcześnie odeszli,<br>
od bytu ziemskiego odwyka się lekko, jak się od piersi<br>
matki odłącza łagodnie. Ale my, którym trzeba<br>
tak wielkich tajemnic, którym z żałoby tak często<br>
wynika rozkwit błogi: czyżbyśmy <i>mogli</i> żyć bez nich?<br>
Czyż jest na darmo legenda, że w trenach po Linosie<br>
pierwsza nieśmiała muzyka przemogła drętwą martwotę,<br>
że wpierw w zatrwożonej przestrzeni, z której półboski młodzieniec<br>
nagle na zawsze wyszedł, rozkołysała się próżnia,<br>
ta, która dziś nas porywa, pociesza, wspomaga.</p>
<p class="ft">(«Pierwsza elegia duinejska», przeł. M. Jastrun)</p>



Paul Cézanne

<p>W dniu, kiedy Paul Cézanne stanął oko w oko z naturą, z powziętym postanowieniem zapomnienia wszystkiego, rozpoczął swoje odkrycia, które odtąd rozpowszechnione przez powierzchowne naśladownictwa przesądziły we współczesnym mniemaniu o jakiejś rewolucji.<!--more-->

<img class="right50" src="http://rilke.pl/wp-content/uploads/2006/01/cezanne5.jpg" alt="cezanne5" width="298" height="235" class="alignnone size-full wp-image-2253" />Wszystko stało się jednak niezależnie od niego samego, jako że nie troszcząc się o rozgłos, o reputację, o powodzenie, niezadowolony z siebie, malarz wgłębiał się w absolut swej sztuki, niczego nie chcąc już wysłuchiwać z zewnątrz, prowadząc nadal tajemne pogłębianie swej analizy, by powoli, z namysłem i z siłą uderzeń rydla, pewnego dnia dokopać się cudownej żyły, co ukazała całą swą wspaniałość. Oto metoda pracy: najpierw całkowite poddanie się modelowi, staranne ustalenie układu, poszukiwanie wypukłości, wzajemnego stosunku proporcji; następnie, w czasie bardzo przemyślanych seansów, podniesienie formy do koncepcji dekoracyjnej, barwy do skali najbardziej rozśpiewanej. Im więcej zatem artysta pracuje, tym bardziej praca jego oddala się od przedmiotowego celu, tym większy staje się dystans od nieprzejrzystości modela, służącego mu za punkt wyjścia, tym bardziej wchodzi w nagie malarstwo, nie mające na celu niczego poza sobą samym; im bardziej czyni swój obraz oderwany, z tym większym rozmachem go upraszcza…</p>
<p>Stopniowo wzrastając, dzieło Cézanne'a osiągnęło stopień czystej koncepcji. Na tej bacznej i cierpliwej drodze wszelkie działania prowadzone są równocześnie, towarzyszą innym, i powiedzieć można, że każdego dnia niezaspokojona wizja z większą jeszcze pasją nakłada się na wizję z dnia poprzedniego, aż do chwili, gdy artysta znużony czuje, że skrzydła topnieją mu od bliskości słońca — czyli że porzuca swą pracę w punkcie najwyższym, na jaki wznieść ją zdołał…</p>

<img class="right50" src="http://rilke.pl/wp-content/uploads/2006/01/cezanne6.jpg" alt="cezanne6" width="298" height="239" class="alignnone size-full wp-image-2254" />Cézanne jest refleksyjny. Jego talent jest błyskawicą skierowaną w głąb: wynika więc z tego, że wysoce malarskie usposobienie doprowadziło go do nowej twórczości dekoracyjnej, do nieoczekiwanych syntez…</p>
<p>Wśród wielkich malarzy Paul Cézanne może być zatem uznany za mistyka, taką nam bowiem daje naukę sztuki: widzi rzeczy nie poprzez rzeczy same, ale przez ich bezpośredni stosunek do malarstwa, czyli przez konkretną ekspresję ich piękna. Ma usposobienie kontemplacyjne, patrzy estetycznie a nie obiektywnie; wyraża się przez wrażliwość, czyli przez percepcję instynktowną i uczuciową, percepcję stosunków i zestrojeń. A że wobec tego jego dzieło zbliża się do muzyki, twierdzić można niezbicie, że jest mistykiem, jako że ten ostatni argument jest najwyższym — niebiańskim. Wszelka sztuka, która się umuzycznia, jest na drodze do swej absolutnej doskonałości.</p>
<p class="right">Émile Bernard «Paul Cézanne» (1903)</p>
<p>Cézanne przełamał konwencjonalny sposób widzenia i utrwalania tego, co się widzi. Na początku nowego stulecia napisał do młodzieńczego wielbiciela słowa prorocze, jednak głębsze niż sam mógł przypuszczać: «Une ère d'art nouveau se prépare…»<br>
To właśnie on sam przygotował erę sztuki nowoczesnej.</p>
<p class="right">Michael Levey «Od Giotta do Cézanne'a»</p>

<img class="right50" src="http://rilke.pl/wp-content/uploads/2006/01/cezanne2.jpg" alt="cezanne2" width="150" height="189" class="alignnone size-full wp-image-2255" />Rilke niespodzianie «właściwymi oczami» spojrzał na płótna Cézanne’a, wystawione w Salon d’Automne — a to dlatego, że wiedział teraz o oddaniu, z jakim malarz tworzył swe dzieła, o owym szaleńczym poświęceniu się człowieka, który nie porzuci codziennej pracy <i>sur le motif</i> nawet na wieść o pogrzebie matki; artysty «tworzącego swych świętych» z butelek po winie i jabłek, «i zmuszającego je, przymuszającego, by stały się piękne, by wyrażały sobą cały świat». Urzeczony Salonem — odwiedzał go jeszcze wielekroć — napisał kilka długich listów do żony, które same w sobie — choć w niezmienionej formie — tworzą monografię poświęconą Cézanne’owi, porównywalną z książką o Rodinie.<br>
To właśnie Klara zawarła w słowach prawdę, którą poeta instynktownie odkrył, z początku nie zdając sobie jednak z tego sprawy — iż był to ów punkt zwrotny w malarstwie, który można by porównać z tym, jaki on sam osiągnął — lub jakiego był bliski — w swej twórczości dzięki «Nowym poezjom». Rilke wyznał Klarze, iż z tego też powodu musi oprzeć się pokusie, by napisać o Cézannie — nikt bowiem, kto patrzy na te obrazy »w sposób tak subiektywny«, nie ma prawa o nim pisać; niemniej poeta przeczuwał, iż owo «nieoczekiwane spotkanie» stało się częścią jego życia.</p>
<p class="right">Donald Prater «Dźwięczące szkło»</p>
<p class="ps">Szczegółowe informacje na temat Roku Cézanne'a i wystawy «Cézanne w Prowansji» można znaleźć pod adresem: <a href="http://www.cezanne-2006.com">www.cezanne-2006.com</a></p>
<p>Reprodukcje obrazów Cézanne'a można obejrzeć pod następującymi adresami: <a href="http://www.ibiblio.org/wm/paint/auth/cezanne/">WebMuseum</a>,  <a href="http://www.nga.gov/exhibitions/cezanneinfo.shtm">National Gallery of Art</a>, <a href="http://www.nationalgallery.org.uk/exhibitions/cezanne/default.htm">National Gallery London</a>, <a href="http://www.atelier-cezanne.com/">Atelier Cézanne</a>, <a href="http://www.guggenheimcollection.org/site/artist_works_27_0.html">Guggenheim Museum</a>.</p>



Festival Rilke

<p>Już po raz trzeci, w szwajcarskim Sierre odbędzie się w dniach 18-20 sierpnia Festiwal Rilkowski. Tematem przewodnim tegorocznej edycji będą «Rosyjskie przyjaźnie poety: Rilke–Cwietajewa–Pasternak».</p><!--more-->

<img class="right50" src="http://rilke.pl/wp-content/uploads/2006/01/festival_rilke_1.jpg" alt="festival_rilke_1" width="770" height="258" class="alignnone size-full wp-image-2257" />W uroczych komnatach <a href="http://www.chateaumercier.ch/">Château Mercier</a> oraz w dostojnym Maison de Courten będzie można obejrzeć dwie wystawy, a także wziąć udział w niemal 200 imprezach kulturalnych: przedstawieniach teatralnych, odczytach, koncertach, wykładach. Przygotowano również specjalne programy dla najmłodszych, będzie można także podyskutować przy kawie o literaturze czy też pospacerować po parku słuchając poezji.</p>
<p>Pomysł festiwalu zrodził się w roku 1998, kiedy to władze szwajcarskiego Sierre (Siders) postanowiły przybliżyć szerszej publiczności działalność Fundacji Rilkowskiej oraz jej muzeum z siedzibą w Maison de Courten, gdzie mieści się stała ekspozycja poświęcona poecie. Pierwsza edycja festiwalu odbyła się w 2000 roku i przyciągnęła ponad 5000 gości. Ów odważny projekt przerodził się w niezwykły sukces, łącząc wysoką kulturę z przyjemną rozrywką, czym wzbudził entuzjazm wśród uczestników festiwalu.</p>
<p>Druga edycja Festival Rilke odbyła się w roku 2003, ciesząc się nie mniejszym powodzeniem. Wielu gości słuchało poezji Rilkego zarówno o brzasku dnia, jak i w mrokach nocy.</p>
<p>Podczas trzech dni tegorocznej edycji festiwalu, od 18 do 20 sierpnia, zaplanowano niemal 200 imprez i przedsięwzięć kulturalnych. Przedstawienia i prezentacje odbywać się będą we wnętrzach Château Mercier oraz jego parkowym otoczeniu, natomiast wystawy można będzie obejrzeć w salach Maison de Courten, siedzibie Fondation Rilke.</p>

<p>Tematem przewodnim tegorocznej edycji będzie przyjaźń Rainera Marii Rilkego z poetami rosyjskimi Maryną Cwietajewą i Borysem Pasternakiem. Musée Rilke prezentuje specjalną wystawę, dokumentującą związek trojga poetów oraz wymienianą przez nich korespondencję. Zarówno Cwietajewa, jak i Pasternak żywili wręcz bezgraniczny podziw dla Rilkego. Dla Cwietajewej Rilke był «ucieleśnieniem poezji». W przesłanych poetce egzemplarzach swych «Elegii duinejskich» i «Sonetów do Orfeusza» Rilke umieścił żarliwą dedykację:</p>
<p class="cit">Dotykamy się. Czymże? Uderzeniem skrzydeł,<br>
dotykamy się wzajem skroś dali bezkresnej…</p>
<p>Rilke zadedykował jej również «Elegię», w której sławił pokrewieństwo ich poezji oraz jedność uwielbienia i lamentacji, jaką kryje w sobie powołanie poety:</p>
<p class="cit">O straty wszechświata, Maryno, spadające gwiazdy!<br>
Nie pomnożymy go, dokądkolwiek byśmy się rzucili,<br>
ku jakiej gwieździe!…<br>
<br>
<p class="cit">Fale, Maryno, my morza! Głębie, Maryno, my nieba.<br>
Ziemia, Maryno, my ziemia, my wiosna po stokroć, jak skowronki,<br>
które wybuchający śpiew w niewidzialność rzuca…<br>
Chwała, miłości, strwoń nas razem z pochwałą.<br>
Nic nie należy do nas.</p>
<p class="pft">(«Elegia. Do Maryny Cwietajewej-Efron», przeł. M. Jastrun)</p>
<p class="ps">Szczegółowy program festiwalu (w języku francuskim i niemieckim) znaleźć można na oficjalnej stronie <a href="http://www.festivalrilke.ch/pages/fr/">Festival Rilke</a>.</p>




Spotkanie w Dreźnie

<p>Jak co roku, Towarzystwo Rilke-Gesellschaft zaprasza wszystkich swych członków oraz wielbicieli poezji Rilkego na konferencję naukową poświęconą jego twórczości. Tegoroczne spotkanie odbędzie się w dniach od 22 do 24 września na zamku Eckberg w Dreźnie.</p><!--more-->

<p>Towarzystwo Rilke-Gesellschaft zostało założone w roku 1971 w Saas Fee z inicjatywy Tity von Oetinger. Obecnie liczy ono 350 członków z 22 krajów. Głównym jego celem jest krzewienie zainteresowania życiem i twórczością Rainera Marii Rilkego. Na forum Towarzystwa równie cenne co naukowe dyskusje specjalistów i badaczy są głosy wielbicieli Rilkego, czytelników zauroczonych jego poezją.</p>
<p>Konferencje z udziałem członków Towarzystwa oraz wszystkich zainteresowanych odbywają się co dwa lata w miejscach w szczególny sposób związanych z osobą poety. Program obejmuje wykłady, odczyty, spotkania oraz wycieczki. W latach pomiędzy konferencjami Towarzystwo zaprasza na spotkania o charakterze seminaryjnym.</p>
<p>Wyniki badań naukowych nad dziełem Rilkego oraz systematycznie gromadzona bibliografia są publikowane na łamach wydawanego przez Towarzystwo periodyku <a href="http://rilke.ch/blaetter">«Blätter der Rilke-Gesellschaft»</a>.</p>
<p>Rilke-Gesellschaft prowadzi swój serwis internetowy pod adresem <a href="http://www.rilke.ch">www.rilke.ch</a>, a także wspiera inicjatywę nowoczesnego <a href="http://www.rilke.ch/forum">Rilke-Forum</a>.</p>
<p>Szczegółowe informacje na temat tegorocznej konferencji, program wykładów oraz imprez towarzyszących można znaleźć na stronach Towarzystwa pod adresem <a href="http://www.rilke.ch/programm">www.rilke.ch/programm</a>.</p>



Duino z lotu ptaka

<p>Zamek Duino, nierozerwalnie związany z życiem i twórczością Rainera Marii Rilkego, już od pewnego czasu otwarty jest dla publiczności.</p><!--more-->

<img class="right50" src="http://rilke.pl/wp-content/uploads/2006/01/duino6.jpg" alt="duino6" width="302" height="226" class="alignnone size-full wp-image-2265" />W odnowionych komnatach zamku odbywają się koncerty (m.in. Festiwal Muzyki Kameralnej), przedstawienia i rozmaite imprezy kulturalne. Można również spacerować «ścieżką Rilkego» («sentiero Rilke») w otoczeniu zamku, którą poeta często się przechadzał.</p>
<p>Dziś jednak możemy wreszcie podziwiać zamek w całej okazałości. Na oficjalnej stronie internetowej zamieszczono wspaniałe fotografie zamku z lotu ptaka. Zapraszam też do odwiedzenia pozostałych części serwisu internetowego pod adresem <a href="http://www.castellodiduino.it">www.castellodiduino.it</a>.</p>



Sto trzydzieści lat temu, 4 grudnia 1875 roku…

<p>w sobotę, krótko po północy, w mieszkaniu wynajmowanym przez rodziców w Pradze czeskiej przy Heinrichgasse 19, urodził się René Karl Wilhelm Johann Josef Maria Rilke.</p><!--more-->

<img class="right50" src="http://rilke.pl/wp-content/uploads/2005/01/herb.jpg" alt="herb" width="262" height="328" class="alignnone size-full wp-image-2269" />Rozwiązanie nastąpiło dwa miesiące wcześniej, niż się spodziewano, gdyż dziecku «spieszno było przyjść na ten świat». W przeddzień narodzin, mimo iż ulice były bardzo zaśnieżone, rodzice wstali wczesnym rankiem, by złożyć wizytę jego babce ze strony matki Caroline Entz.</p>
<p>Wracając do domu, zakupili złoty krzyżyk jako pierwszy podarunek dla swego wyczekiwanego z utęsknieniem dziecka; ich pierworodna córka zmarła rok wcześniej przeżywszy zaledwie kilka dni.</p>
<p>19 grudnia udali się z niemowlęciem do pobliskiego kościoła św. Henryka, aby tam ochrzcić je w wierze katolickiej. Na chrzcie chłopiec otrzymał kilka pretensjonalnych imion.</p>

„Kiedy się urodziłem, małżeństwo moich rodziców już dawno przekwitło… Matka była kobietą bardzo nerwową, szczupłą, chodzącą w czerni; kobietą, która od życia oczekiwała czegoś nieokreślonego. I taką w istocie pozostała… Zmuszony byłem nosić ładne sukienki i aż do czasu, gdy posłano mnie do szkoły, paradowałem ubrany jak dziewczynka; matka moja bawiła się mną jak dużą lalką. Zresztą, zawsze była dumna, kiedy zwracano się do niej <i>Fräulein</i>. Chciała, jak sądzę, uchodzić za osobę młodą, cierpiącą i nieszczęśliwą. I nieszczęśliwą zaiste była naprawdę. Takimi byliśmy my wszyscy”.
<p class="ft"><a href="http://rilke.pl/biografie-i-wspomnienia/dzwieczace-szklo">(D. Prater «Dźwięczące szkło. Rainer Maria Rilke. Biografia»)</a></p>



Stulecie «Księgi godzin»

<p>Przed stu laty, w roku 1905 ukazał się drukiem jeden z najważniejszych tomów poetyckich Rilkego — «Księga godzin». Zbiór ten składa się z trzech części: «O życiu mniszym», która powstała w Schmargendorfie w roku 1899, «O pielgrzymstwie», spisanej w 1901 roku w Westerwede, oraz «O ubóstwie i śmierci», którą poeta ukończył podczas pobytu w Viareggio w roku 1903.</p><!--more-->

<img class="right50" src="http://rilke.pl/wp-content/uploads/2005/01/stundenbuch.gif" alt="stundenbuch" width="140" height="220" class="alignnone size-full wp-image-2271" />Każda z trzech ksiąg tworzy jeden obszerny, cykliczny utwór poetycki, w którym Rilke, ustami rosyjskiego mnicha, wyraża swą koncepcję Boga, rozwijaną podczas podróży do Włoch i Rosji. Ów mnich, z pokorą i oddaniem malując w swej celi ikonę, przywołuje postać Boga utożsamianego z tajemnicą; jest to Bóg ciemności, bliski malarstwu bizantyjskiemu, a nie Bóg światła włoskiego renesansu. Mnich pojmuje swe zajęcie — będące w istocie zadaniem artystów — jako <i>stwarzanie</i> Boga, niczym cierpliwe i trwające na pozór bez końca budowanie katedry:</p>
<p class="cit">Wznosimy Ciebie drżącymi rękoma,<br>
Na atomie piętrząc atom.<br>
Lecz któż ukończyć Ciebie zdoła<br>
Twój, Boże, dom.</p>
<p>Mnich uznaje Boga nie tylko za stwórcę, lecz również za stworzenie, które musi przyoblec się w kształt. Owa antyteza zostaje powtórzona w tysiącu inwokacji; miriady obrazów, mistycznych i konkretnych zarazem, z pomocą których autor próbuje wyrazić ową sprzeczność, osiągając w swych podniosłych rytmach poetyckie mistrzostwo, jakiego nie zdołał wcześniej osiągnąć, odznaczają się iście niebiańskim brzmieniem w swej dwuznaczności. W rzeczywistości Rilke wierzył nie tyle w samego Boga, ile w swą własną zdolność powołania go do życia. «Jeśli on już nie istnieje albo też jeszcze go nie ma, jakież to ma znaczenie?» — pisał po latach. — «Moja to będzie modlitwa, która go stworzy… A jeżeli Bóg z niej zrodzony nie przetrwa, tym lepiej: trzeba go będzie stworzyć na nowo i nawet wieczność cała nie zdoła go wyczerpać».</p>
<p class="ps">Więcej informacji o historii powstania i wymowie «Księgi godzin» można znaleźć w biografii poety <a href="http://rilke.pl/biografie-i-wspomnienia/dzwieczace-szklo/">«Dźwięczące szkło»</a> pióra D. Pratera.</p>
<p>Tekst oryginału «Księgi godzin» zamieszczono w <a href="http://rilke.pl/das-stunden-buch/">Księgozbiorze</a>.</p>
<p>«Księga godzin» będzie również tematem dorocznego spotkania członków Towarzystwa Rilke-Gesellschaft, które odbędzie się w dniach 23–25 września 2005 we Fryburgu Bryzgowijskim.
</p>



Zamek Duino otwarty dla publiczności

<p>Zamek Duino, nierozerwalnie związany z życiem i twórczością Rainera Marii Rilkego, otworzył przed publicznością swe podwoje.</p><!--more-->

<img class="right50" src="http://rilke.pl/wp-content/uploads/2005/01/duino1.jpg" alt="duino1" width="250" height="188" class="alignnone size-full wp-image-2273" />W odnowionych komnatach zamku odbywają się koncerty (m.in. Festiwal Muzyki Kameralnej), przedstawienia i rozmaite imprezy kulturalne.</p>
<p>Można również spacerować «ścieżką Rilkego» («sentiero Rilke») w otoczeniu zamku, którą poeta często się przechadzał.
<p>Więcej informacji znaleźć można na oficjalnej stronie internetowej pod adresem: <a href="http://www.castellodiduino.it">www.castellodiduino.it</a>.</p>


78. rocznica śmierci poety

<p>«O północy Rilke zapadł w śpiączkę; przy jego posłaniu czuwali Nanny Wunderly oraz lekarz; o godzinie pół do czwartej nad ranem, 29 grudnia, otworzywszy szeroko oczy uniósł głowę, po czym osunął się martwy w ramiona Haemmerliego…</p><!--more-->

<img class="right50" src="http://rilke.pl/wp-content/uploads/2005/01/raron_grabmal.jpg" alt="raron_grabmal" width="132" height="199" class="alignnone size-full wp-image-2275" />Leżące ciało – szczupła, prawie brązowa twarz, ciężkie powieki zamknięte pod bujnymi brwiami – przywodziło na myśl postać jakiegoś duchownego, «rodem z Persji lub Indii, mędrca, który na krótko przybył z daleka na ziemię, a teraz, wybawiony z udręki, leżał bez życia na swym łożu śmierci».</p>
<p>W niedzielę, 2 stycznia roku 1927, w słoneczny lecz mroźny dzień, po krótkim nabożeństwie (obrządku rzymskokatolickiego), w czasie którego z organów i skrzypiec Almy Moodie popłynęły dźwięki muzyki Bacha, Rilke spoczął w mogile przy murze kościółka w Raron, wzniesionego wysoko ponad doliną Rodanu; w miejscu tym po raz pierwszy poczuł ongiś «wiatr i światło» tego krajobrazu, w którym dokonał swego największego dzieła, w krainie – co symboliczne – gdzie stykają się mowa francuska i niemiecka.»</p>
<p class="ft"><a href="http://rilke.pl/biografie-i-wspomnienia/dzwieczace-szklo/">(D. Prater «Dźwięczące szkło. Rainer Maria Rilke. Biografia»)</a></p>


</article>

</main>
			
<footer>
<p class="copyright">&copy; Dariusz Guzik</p>
<p class="impressum"><a href="https://rilke.pl/impressum">Impressum</a></p>
</footer>

</body>
</html>
