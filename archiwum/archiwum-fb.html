<!DOCTYPE html>

<html lang="pl">
<head>
<meta charset="utf-8">
<meta name="viewport" content="width=device-width, initial-scale=1">
<base href="http://rilke.pl/" />
<title>Rainer Maria Rilke</title>
<meta name="description" content="Rilke. Poeta. Księgozbiór. Świat wczorajszy.">
<meta name="author" content="Dariusz Guzik">
<link rel="stylesheet" type="text/css" href="rilke.css" />
<link rel="icon" href="images/site-icon-32x32.jpg" sizes="32x32" />
<link rel="icon" href="images/site-icon-192x192.jpg" sizes="192x192" />
<link rel="apple-touch-icon-precomposed" href="images/site-icon-180x180.jpg" />
<meta name="msapplication-TileImage" content="images/site-icon-270x270.jpg" />
</head>


<body class="slt">

<header>
	<h1><a href="http://rilke.pl" title="">Rainer Maria Rilke</a></h1>
	<nav>
	<ul>
	<li><a href="http://rilke.pl/poeta">Poeta  &middot;</a></li>
	<li><a href="http://rilke.pl/ksiegozbior">Księgozbiór  &middot;</a></li>
	<li><a href="http://rilke.pl/swiat-wczorajszy">Świat wczorajszy</a></li>
    </ul>
	</nav>
</header>

<main>		
			
<article>

<p>Archiwum FB

Piątek, 29 grudnia 2017 o 13:30 UTC+01

Być snem niczyim pod tak wielu powiekami… 29 grudnia 1926 roku Rilke umiera w Valmont. 2 stycznia zostaje pochowany w mogile przy murze kościółka w Raron, wzniesionego wysoko ponad doliną Rodanu.

Poniedziałek, 4 grudnia 2017 o 12:40 UTC+01

Sto czterdzieści dwa lata temu, 4 grudnia 1875 roku, w Pradze czeskiej przychodzi na świat René Karl Wilhelm Johann Josef Maria Rilke. Pan jest poetą, prawda?… Właśnie o to chodzi, Fräulein – wyjaśnia Ewald – że sam nie wiem. A kiedyś wreszcie trzeba się tego dowiedzieć, prawda? Tak, co do ojca… To wspaniały człowiek. Kocham go. Jest taki dystyngowany i serce ma szczerozłote. Ale ludzie pytają go: „Kim jest pański syn?” A on się wtedy wstydzi i jest zakłopotany. Bo cóż tu powiedzieć? Tylko poetą? Po prostu śmieszne. Nawet gdyby to było możliwe, to przecież żadne stanowisko. Nie daje dochodów, nie daje żadnego stopnia służbowego ani uprawnień do emerytury, słowem: taki człowiek nie jest związany z życiem… A ja sam mam tyle wątpliwości. Doprawdy: całe noce leżę bezsennie, ze złożonymi rękami, i dręczę się: „Czy jestem godzien?”. {Z „Ewalda Tragy”, przeł. W. Wirpsza; na fotografii: René Rilke z ojcem Josefem, rok 1884}

Środa, 29 listopada 2017 o 10:06 UTC+01

Rainer Maria Rilke dodał(a) nowe zdjęcie.

Sierre, rok 1924. W tamtejszym hotelu Château Bellevue zatrzymywali się wszyscy goście poety, odwiedzający go w jego wieży zamkowej Muzot (m.in. księżna Marie von Thurn und Taxis). Również sam Rilke chronił się w Sierre, gdy samotny pobyt w Muzot stawał się dlań zbyt uciążliwy.

Wtorek, 31 października 2017 o 09:33 UTC+01

Nigdy umarłym nie wzbraniałem odejść, oszołomiony ich pewnością celu, tak rychłym ich zadomowieniem w śmierci, ich, wbrew opinii, racją. Tylko ty, ty wracasz; muskasz mnie dotykiem, przy mnie krzątasz się, szukasz, o co by potrącić, by dźwięk cię zdradził. Nie odbieraj tego, co długo sobie przyswajałem. Słusznie; nie warto tęsknić za tym, co wzruszało. {Z „Requiem pamięci przyjaciółki", napisanego w nieoczekiwanym przypływie natchnienia w melancholijną rocznicę śmierci Pauli Modersohn-Becker, przeł. A. Pomorski; na fotografii: Paula na werandzie swego domu, rok 1901, Paula-Modersohn-Becker-Stiftung, Bremen}

Wtorek, 10 października 2017 o 08:17 UTC+02

Rainer Maria Rilke udostępnił(a) film.

Impresje z wystawy „Rilke i Rosja”, przygotowanej przez Deutsches Literaturarchiv w Marbach, Nationalbibliothek Bern, Strauhof Zürich oraz Muzeum Literatury w Moskwie, na której zobaczyć można dzienniki, listy i fotografie, pochodzące ze zbiorów niemieckich i szwajcarskich. http://rilke.pl/aktualnosci/rilke-i-rosja

Piątek, 22 września 2017 o 14:50 UTC+02

Rainer Maria Rilke dodał(a) nowe zdjęcie.

Pod koniec maja roku 1898 Rilke dowiaduje się, że Lou Andreas-Salomé ma zamiar odwiedzić przyjaciół w Gdańsku; szybko zmienia plany, by móc spotkać się z nią w Sopocie. Nie obawia się bynajmniej wyjazdu nad chłodniejsze wybrzeże Bałtyku po miesiącach spędzonych pośród uroków słonecznego Viareggio. Do Sopotu Rilke zamierza wyruszyć przez Innsbruck i Monachium; ostatecznie pojedzie przez Wiedeń, Pragę i Berlin. Spotkanie z Lou, do którego doszło w połowie czerwca, zniweczyło wszelkie nadzieje płomiennego kochanka — pisze Donald Prater w biografii „Dźwięczące szkło”. — Lou od dłuższego już czasu zdawała sobie sprawę, że ich związek nie ma przyszłości, a to spotkanie — w tak obcym otoczeniu, z dala od intymności Wolfratshausen czy nawet Schmargendorfu — wydawało się jej właściwą okazją, aby go w delikatny sposób zakończyć. Rainer z początku był rozgoryczony i zawstydzony. „Tym razem ja chciałem być tym bogaczem, kimś, kto obdarowuje, kto zaprasza w gościnę, panem domu, a Tyś powinna była przyjść do mnie i, otoczona mą miłością i opieką, radować się moją gościnnością. Tymczasem zaś stałem znów przed Tobą jak najuboższy żebrak u progu Twego domostwa, które spoczywa na szerokich, mocnych kolumnach”. Poeta przyszedł do niej „wpatrzony w przyszłość”, lecz w tych jałowych dniach, spędzonych u brzegu chłodniejszego morza, znalazł jedynie nieszczęśliwe wspomnienia ich wspólnej przeszłości; nie potrafił choćby na chwilę ożywić ich radości. Ofiarował jej dziennik, który napisał z myślą o niej, lecz w jej oczach nie ujrzał zadowolenia, Lou traktowała go z irytującą delikatnością i próbowała dodać mu odwagi. Zaczął ją nawet nienawidzić, jak się nienawidzi „czegoś zbyt wielkiego”. Nie pragnął słów pocieszenia i czuł, że musi uciec od tych mąk upokarzającej go łaskawości. Kiedy jednak zabrał się do spisywania swych przeżyć na ostatniej stronicy dziennika, nie stroniąc od szczerej i niezwykle przejrzystej analizy, otucha napełniła jego serce. Lou uświadomiła mu, że ich związek nie może przetrwać, choć pozostaną sobie bliscy intelektualnie; zadała mu też „twarde jak spiż pytanie: Co zamierzasz czynić?”. Wówczas zrozumiał, że ona nadal pozostanie jego ideałem. „Jak długo będę mógł iść, Ty zawsze będziesz przede mną… Prawdziwa wartość mej książki kryje się w poznaniu istoty artyzmu, do którego wiedzie jedna tylko droga i który się na koniec jednak zdobywa, gdy się osiągnie dojrzałość”. {Fragmenty biografii „Dźwięczące szkło” D. Pratera w przekładzie D. Guzika; fragmenty dziennika Rilkego w przekładzie W. Markowskiej; na fotografii: hotel Werminghoff w Sopocie, w którym latem 1898 roku zamieszkał Rilke}

Poniedziałek, 4 września 2017 o 20:50 UTC+02

Rainer Maria Rilke dodał(a) nowe zdjęcie.

Długo zwiedzałem dzieła sztuki we Florencji. Godzinami mogłem przesiadywać przed jakimś obrazem, by wyrobić sobie o nim zdanie, porównując je potem z pięknymi ocenami Burckhardta. Kiedyś zapomniałem stojąc przed Magnificat Botticellego i mych własnych określeń, i obcych formułek. I wtedy to się stało. Czułem się, jakbym stoczył bój i odniósł zwycięstwo… I ogarnęła mnie nieznana dotąd radość. {Rilke na kartach „Dziennika florenckiego”, przeł. W. Markowska; poniżej: Sandro Botticelli „Madonna del Magnificat” (detal), Uffizi, Florencja}

Niedziela, 20 sierpnia 2017 o 19:18 UTC+02

Rainer Maria Rilke dodał(a) nowe zdjęcie.

Rilke na starej fotografii. Wielkanoc roku 1923. Poeta w towarzystwie swego mecenasa Wernera Reinharta oraz australijskiej skrzypaczki Almy Moodie podczas wycieczki do Sionu. W tle majestatyczne ruiny Château de Tourbillon.

Piątek, 28 lipca 2017 o 18:11 UTC+02

Latem roku 1917 do Böckel przyjechał na kilka tygodni Rainer Maria Rilke. Nie wyobrażałam sobie, by mógł zamieszkać w nowym skrzydle pałacu, pochodzącym z lat osiemdziesiątych, w komnatach dowolnej wysokości i rozmiarów. Dlatego urządziłam dla niego trzy pokoje w starej zamkowej wieży. Niewielka sypialnia. Nie przeszkadzały mu rozbrzmiewające tam czasem o późnej porze pohukiwania sów. Tuż obok nieco większy pokój do posiłków i popołudniowego wypoczynku oraz drugi, najobszerniejszy, o głębokich okiennych niszach, do pracy. Niegdysiejszy ołtarzyk chrzcielny przerobiono na pulpit. Na szczęście stary ogrodnik zasadził heliotrop, donice z kwiatami ustawiłam w obydwu oknach. Te niezwykłe ciemnoliliowe rośliny o oszałamiającym zapachu wanilii lubił Rilke najbardziej. Nie miałam pewności, czy ten subtelny, wrażliwy człowiek, zdławiony przygnębieniem przedostatniego roku wojny, znajdzie w naszym majątku ukojenie. — Hertha Koenig „Moje wspomnienia o Rainerze Marii Rilkem” Poniżej: stara zamkowa wieża w Gut Böckel, w której gościł Rilke latem roku 1917

Niedziela, 16 lipca 2017 o 07:55 UTC+02

Ach, Chère, jakże ja nienawidzę tego narodu… cóż to za wybryk natury! To nie jest naród, to nie naród! To masa, użyteczna dla każdego wybryku pyszałków; obojętna wobec każdej idei, lecz dumna z tego, że tyle idei «przepędziła». Niczego nie potrafi spożytkować, lecz wszystko tylko wyzyskuje… Żaden to naród, żadne państwo: to związek niskich instynktów… jest tam wszystko, lecz nic nie wyrasta z ziemi, a jedynie zwiesza się z góry w ponurą pustkę serca i przekonań… {Rilke w liście do Nanny Wunderly-Volkart; poniżej: portret poety naszkicowany przez Loulou Albert-Lazard}

Wtorek, 27 czerwca 2017 o 20:38 UTC+02

Rainer Maria Rilke dodał(a) nowe zdjęcie.

„To ludzie cisi, a ich codzienności nie wypełnia zgiełk ni porywczość…” — zapisała w dzienniku Lou Andreas-Salomé. Poniżej: Rilke i Lou Andreas-Salomé wraz z poetą rosyjskim Spiridionem Droszynem w majątku Nowinki, należącym do hrabiego Mikołaja Aleksiejewicza Tołstoja, rok 1900; nazwiska osób na fotografii zanotował własnoręcznie Droszyn (ze zbiorów Muzeum Droszyna, Sawidowo).

Piątek, 2 czerwca 2017 o 21:05 UTC+02

W Paryżu przy 11, rue Toullier (to pierwszy adres Rilkego w stolicy Francji) odsłonięto właśnie pamiątkową tablicę, ozdobioną słowami zaczerpniętymi z kart „Maltego”: A gdyby tak zacząć, od początku zupełnie, uczyć się pracy Miłości, która zawsze za nas była czyniona? Zacytujmy cały akapit: A gdyby nam tak pogardzić sukcesami, gdyby tak zacząć, od początku zupełnie, uczyć się pracy Miłości, która zawsze za nas była czyniona? Gdyby tak pójść nam i stać się nowicjuszami – teraz – kiedy się wiele przemienia?

Poniedziałek, 15 maja 2017 o 14:18 UTC+02

Nie powinien Pan tedy lękać się, gdy wznosi się przed Panem smutek, tak wielki, jakiego Pan jeszcze nigdy nie widział, kiedy w Pana dłoniach i we wszelkim działaniu drga niepokój jak światło i cień chmur. Musi Pan myśleć, że coś się z Panem dzieje, że życie nie zapomniało o Panu, że trzyma Pana w ręku; nie pozwoli Panu upaść. {Z „Listów do młodego poety”, przeł. J. Nowotniak; poniżej: Odilon Redon „Red Thorns”}

Środa, 19 kwietnia 2017 o 10:13 UTC+02

Nie zapominaj nigdy życzyć sobie czegoś, Malte. Życzeń pozbywać się nie trzeba. Myślę, że nie ma spełnień, ale są życzenia trwające długo, całe życie, tak iż spełnienia i tak doczekać by się nie można. {Z „Maltego”, przeł. W. Hulewicz; poniżej: George Hendrik Breitner „Girl in Red Kimono”, 1893-1895}

Środa, 29 marca 2017 o 08:31 UTC+02

Jakże istotne, by być samotnym i uważnym, gdy jest się smutnym: albowiem ten moment pozornej drętwoty i przerwy w zdarzeniach, w którym zachodzi do nas nasza przyszłość, jest o wiele bliższy życiu niż ów inny, głośny i przypadkowy punkt w czasie, gdy przydarza się nam ona jakby z zewnątrz. Im cichsi, cierpliwsi i bardziej otwarci jesteśmy w naszym smutku, tym głębiej i pewniej wnika w nas to, co nowe, tym pełniej to zdobywamy, w tym większym stopniu stanie się ono naszym losem. {Z „Listów do młodego poety”, przeł. J. Nowotniak; poniżej: Childe Hassam „The New York Window”, 1912}

Poniedziałek, 6 marca 2017 o 10:35 UTC+01

Gdybyśmy mogli widzieć dalej, niż sięga nasza wiedza, i jeszcze wychylić się trochę poza forty naszych przeczuć, to może wówczas znosilibyśmy nasze smutki z większą ufnością niż nasze radości. Są to bowiem chwile, w których wstąpiło w nas coś nowego, coś nieznanego; nasze uczucia milkną w lękliwym zakłopotaniu, wszystko w nas się wycofuje, powstaje cisza, a w niej stoi pośrodku i milczy coś nowego, czego nikt nie zna. {Z „Listów do młodego poety”, przeł. J. Nowotniak; poniżej: Edvard Munch „The Kiss”, 1921}

Czwartek, 16 lutego 2017 o 10:13 UTC+01

Istnieje tylko jedna samotność, ta wielka, i niełatwo dźwigać jej brzemię. I bywają chwile – prawie wszyscy je znają – gdy z chęcią zamienilibyśmy ją na jaką bądź, choćby najbanalniejszą i najtańszą wspólnotę, na pozorną, nic nieznaczącą zgodność z pierwszym lepszym, najmniej godnym człowiekiem… Ale zarazem są to chyba te właśnie chwile, w których wzrasta samotność; jej wzrastanie jest bowiem bolesne jak dorastanie chłopca i smutne jak początek wiosny. {Z „Listów do młodego poety”, przeł. J. Nowotniak; poniżej: Edvard Munch „The Storm”, 1893}

Czwartek, 2 lutego 2017 o 18:34 UTC+01

Rainer Maria Rilke dodał(a) nowe zdjęcie.

Zły to znak, że od czasów „Maltego” ciągle kogoś wyczekiwałem… Tęskniłem bez przerwy, pragnąłem znaleźć człowieka, któremu mógłbym powierzyć swą samotność… Z pewnym zawstydzeniem myślę o swym najlepszym paryskim okresie, z czasów „Nowych wierszy”, gdym niczego i nikogo nie oczekiwał, gdy cały świat stawał przede mną jak zadanie do wykonania, a ja z jasnym, pewnym umysłem odpowiadałem mu jedynie swoją twórczością. {Rilke w liście do Lou Andreas-Salomé, przeł. W. Markowska; poniżej: fotografia poety z czasów „Nowych wierszy”, Paryż, rok 1906}

Wtorek, 24 stycznia 2017 o 12:05 UTC+01

Wyjeżdżam roztargniony i znużony. Proszę nie zapominać, że samotność jest moim przeznaczeniem, że nie wolno mi nikogo pragnąć, że cała moja siła ma swe źródło w odosobnieniu… Błagam tych, którzy mnie kochają, by pokochali moją samotność… {Rilke w liście do Mimi Romanelli; poniżej: William Vincent Cahill „Thoughts of the Sea”, 1919}

Poniedziałek, 9 stycznia 2017 o 14:22 UTC+01

A teraz opadły mnie zwątpienie i niepewność, wszystkie drogi przede mną splątane… dokąd wiodą? W jednej chwili wszystko wokół mnie pociemniało. Sam nie wiem, gdzie jestem. Czuję jedynie, że znajduję się pośród obcych mi ludzi… Czuję w sobie coś, co każe mi czekać. Tak wiele nowych rzeczy tłoczy się przede mną, nie umiem tego nawet nazwać i rozróżnić. Ach, o jakiejś chwili ogarnąć spojrzeniem las i morze, chłonąć tę wspaniałość natury i czekać: a jasność się stanie. {Z „Dziennika florenckiego”, przeł. W. Markowska; poniżej: Berthe Morisot „Snowy Landscape”, 1880}

Sobota, 31 grudnia 2016 o 16:43 UTC+01

Zaprawdę, to osobliwe, nie przebywać już odtąd na ziemi, wyuczone zaledwie porzucić zwyczaje, różom i innym odrębnie obiecującym rzeczom nie dawać znaczeń ludzkiej przyszłości, już nigdy. Tym, czym się było w dłoniach tak nieskończenie trwożnych, nie być już więcej i nawet własne swe imię porzucić, jak się porzuca połamaną zabawkę. To osobliwe, już nie mieć życzeń. To osobliwe, wszystko, co było związane, ujrzeć w przestrzeni rozpierzchłe. A być umarłym to trud i doganianie straty, aby odczuć powoli cząstkę wieczności… {Z „Elegii duinejskich”, przeł. M. Jastrun; poniżej: stela nagrobna Rilkego w Raron}

Czwartek, 29 grudnia 2016 o 06:00 UTC+01

Dziewięćdziesiąt lat temu, 29 grudnia roku 1926 Rilke umiera w Val-Mont. O północy Rilke zapadł w śpiączkę; przy jego posłaniu czuwali Nanny Wunderly oraz lekarz; o godzinie pół do czwartej nad ranem, 29 grudnia, otworzywszy szeroko oczy uniósł głowę, po czym osunął się martwy w ramiona Haemmerliego… Leżące ciało – szczupła, prawie brązowa twarz, ciężkie powieki zamknięte pod bujnymi brwiami – przywodziło na myśl postać jakiegoś duchownego, rodem z Persji lub Indii, mędrca, który na krótko przybył z daleka na ziemię, a teraz, wybawiony z udręki, leżał bez życia na swym łożu śmierci. W końcu nie dbają o nas ci, którzy wcześnie odeszli, od bytu ziemskiego odwyka się lekko, jak się od piersi matki odłącza łagodnie. Ale my, którym trzeba tak wielkich tajemnic, którym z żałoby tak często wynika rozkwit błogi: czyżbyśmy mogli żyć bez nich? W niedzielę, 2 stycznia roku 1927, w słoneczny, mroźny dzień, po krótkim nabożeństwie, w czasie którego z organów i skrzypiec Almy Moodie popłynęły dźwięki muzyki Bacha, Rilke spoczął w mogile przy murze kościółka w Raron, wzniesionego wysoko ponad doliną Rodanu. Pragnę, by mnie pochowano na wysoko położonym cmentarzu obok starego kościoła w Raron. Tam, w jego otoczeniu, po raz pierwszy odczułem wiatr i światło tego krajobrazu – napisał Rilke na kartach swego testamentu. Poeta pozostawił również szczegółowy opis swego nagrobka. Życzył sobie, by na kamiennej steli wyryto jedynie herb, nazwisko, a poniżej epitafium, które do dziś zachwyca i zastanawia swoją wieloznacznością: Różo, och, czysta sprzeczności, rozkoszy, być snem niczyim pod tak wielu powiekami. {Epitafium oraz fragment „Elegii duinejskich” w przekładzie M. Jastruna; poniżej: kościół w Raron, kanton Valais, Szwajcaria}

Czwartek, 15 grudnia 2016 o 09:36 UTC+01

Pomyśl: może by wtedy już dowiedzieli się wzajem, jakie by cuda mogli podzielić ze sobą. — Lecz gdy on z wolna zacieśniał się późnych lat krajem, była wschodzącym dzieckiem, zaledwie przyszłą osobą. Ją, może – ją, gdy z przyjaciółkami szła rozbawiona, już wtedy przeczuł w tęsknocie chłopięcej, znając tę obręcz serca, gdzie by zmieściła go ona, a dzisiaj dzieli ich Nic, pięć dziesięcioleci, nie więcej. {Z „Wierszy rozproszonych”, przeł. M. Jastrun; poniżej: Childe Hassam „A New York Blizzard”, 1890}

Niedziela, 4 grudnia 2016 o 16:10 UTC+01

Sto czterdzieści jeden lat temu, 4 grudnia 1875 roku, w Pradze czeskiej przychodzi na świat René Karl Wilhelm Johann Josef Maria Rilke. Kiedy się urodziłem, małżeństwo moich rodziców już dawno przekwitło… Matka była kobietą bardzo nerwową, szczupłą, chodzącą w czerni; kobietą, która od życia oczekiwała czegoś nieokreślonego. Zmuszała mnie, bym nosił ładne sukienki; nim posłano mnie do szkoły, paradowałem ubrany jak dziewczynka. Matka bawiła się mną jak dużą lalką… Zresztą, zawsze była dumna, kiedy zwracano się do niej „Fräulein”. Chciała, jak sądzę, uchodzić za osobę młodą, cierpiącą i nieszczęśliwą… Gdybyż wówczas istniał jakiś człowiek, który by mi pokazał zwierzęta albo kwiaty, który by mnie nauczył, jak dobrze jest być sam na sam z książką… Wyrosłem w sercu pustki i zdążałem ku nicości…

Środa, 16 listopada 2016 o 12:16 UTC+01

Kiedym dawniej tęsknił za czymś trwałym, za domem, za ludźmi, co by całkowicie do mnie należeli, za codziennością – jakże się myliłem. Od kiedym to posiadł, rozpada się wszystko, jedno po drugim… Bywają tacy, którzy to potrafią. Inni jednak są samotnikami z charakteru i nie zostali stworzeni do życia we wspólnocie. Każdy związek kryje w sobie zagrożenie i wrogość… najukochańsi zaś ludzie wciągają w ciasny krąg codzienności, spoza której próżno sięgać dalekich przestrzeni. {Z listu do Lou Andreas-Salomé, przeł. W. Markowska; poniżej: Alfred Sisley „Fog. Voisins”, 1874}

Środa, 2 listopada 2016 o 11:14 UTC+01

Dokąd zmierzają, kiedy tak pędzą przez ulice? Gdzie śpią, a gdy nie mogą zasnąć, co się przesuwa przed ich smutnymi oczami? O czym rozmyślają, gdy tak przesiadują całymi dniami w ogrodach, pochyleni, z głową wspartą na dłoniach, jakby tu przyszli z daleka, by się wzajem ukryć przed sobą? Jakimi słowami mówią do siebie, gdy się ich wargi poruszają? Czy są to jeszcze rzeczywiście słowa? Czy mówią jeszcze normalnymi zdaniami, czy też wyskakują one z nich dziko, jak z płonącego teatru, w bezładzie, że nie wiadomo, czy to widz, czy aktor, słuchacz czy bohater sztuki? Czyż nikt nie pomyśli, że i ono mieli dzieciństwo, które utracili, że mieli siłę, co w nich osłabła, i miłość, którą zdeptano? {Z listu do Lou Andreas-Salomé, przeł. W. Markowska; poniżej: Frederick Childe Hassam „Paris Street Scene, Autumn”, 1889}

Środa, 26 października 2016 o 11:16 UTC+02

Rainer Maria Rilke dodał(a) nowe zdjęcie.

Rilke poznał Wandę Landowską, wirtuozkę klawesynu, w Paryżu; jej muzyka wyczarowała przed nim, jak pisał, „ów dawny, inny świat”, w którym tkwiły „korzenie i pędy wszystkich moich dzieł”. Landowska to ciesząca się międzynarodową sławą polska klawesynistka, pianistka i kompozytorka. W latach 1900-1913 wykładała w paryskiej Schola Cantorum, 1913-1919 w konserwatorium w Berlinie. W roku 1936 założyła w Saint-Leu-La-Forêt pod Paryżem szkołę muzyki dawnej. W 1940 roku wyemigrowała do USA. Rilke spotykał ją wielokrotnie i słuchał jej koncertów w Berlinie, Monachium, Bazylei. Landowska wraz ze swą matką Ewą służyły Rilkemu pomocą przy odzyskaniu dwu skrzyń jego osobistych papierów i rodzinnych pamiątek, zarekwirowanych w jego paryskim mieszkaniu w chwili wybuchu I wojny światowej.

Poniedziałek, 17 października 2016 o 11:38 UTC+02

Rainer Maria Rilke dodał(a) nowe zdjęcie.

Nic nie należy do nas. Lekko kładziemy dłoń wokół szyj nadłamanych kwiatów… Jak aniołowie drzwi oznaczają tych, których mają ratować, tak dotykamy tej lub tamtej rzeczy, na pozór czuli. Ach, jak daleko cofnięci, ach, jak roztargnieni, Maryno, ach, w najskrytszym pozorze. Dający znaki. Nic więcej… Także w dniach ubywania, także w tygodniach odmiany nikt nam nigdy nie pomógł do pełnobytu, prócz własnej, własnej samotnej przechadzki nad krajobrazem bezsennym. {Z „Elegii do Maryny Cwietajewej-Efron”, przeł. M. Jastrun} Rainer Maria Rilke i Marina Cwietajewa. Dwa błędne ogniki pędzą ku sobie w szaleńczym tańcu. I rozpierzchają się. http://rilke.pl/swiat-wczorajszy/marina-cwietajewa {Na fotografii poniżej: Marina Cwietajewa w roku 1925}

Piątek, 7 października 2016 o 11:59 UTC+02

Komu poskarżysz się, serce? Coraz to odludniejszą drogę sobie torujesz wśród niepojętych ludzi. Może tym bardziej daremną, że nie zbacza w swym biegu, nie zbacza w biegu w przyszłość, w tę już straconą. {„Skarga”, przeł. A. Pomorski; poniżej: Winslow Homer „At The Window”, 1872}

Niedziela, 25 września 2016 o 14:29 UTC+02

Latem 1898 roku Rilke przyjeżdża do Sopotu na spotkanie z przebywającą wówczas w Gdańsku Lou Andreas-Salomé. Ślad wspólnych wędrówek po Sopocie, Gdańsku i Oliwie odnajdziemy w dzienniku poety, który pod datą 23 lipca zapisał: W okolonej bukami altanie oliwskiego parku wspólnie obmyśliliśmy dla tego wiersza zakończenie. Spójrz, jak się wciąż ociąga życie, nim się odmieni. Słońca w ciszy były jak wielki śpiew w zenicie. I wtem po zboczach szmer: słyszycie? – i tylko lęk ci towarzyszy. 23 VII 98, Oliwa. (fragment w przekł. A. Pomorskiego) Na pamiątkę tamtego spotkania odsłonięto właśnie tablicę, na której umieszczono cytowany fragment wiersza oraz podobizny poety i jego muzy. Problem w tym, że obok młodzieńczego wizerunku Rilkego widnieje portret nie Lou, lecz… Eleonory Duse. Fatalna pomyłka czy koszmarna ignorancja?

Poniedziałek, 19 września 2016 o 12:17 UTC+02

Jak ucisk zmory sennej jest jego opieka, a jego głos ma dla nas głazu ciszę — i chcielibyśmy, co mówi, usłyszeć, lecz sens słów jego na wpół nam ucieka. Pomiędzy nim a nami wielki dramat, zbyt hałaśliwy, byśmy się porozumieli, kształt jego ust widzimy, gdzie głos zamarł i rozwiał się w bezmiarze, co nas dzieli. {Z „Księgi godzin”, przeł. M. Jastrun; poniżej: Edvard Munch „Moonlight”, 1896}

Niedziela, 4 września 2016 o 20:25 UTC+02

Po raz pierwszy moje myśli o Pani przepełnia jedynie gorycz… Jakże inaczej wyglądałoby moje życie, gdybyś roztoczyła Pani opiekę nad moją samotnością… Wyjeżdżam roztargniony i znużony. Proszę nie zapominać, że samotność jest moim przeznaczeniem, że nie wolno mi nikogo pragnąć, że cała moja siła ma swe źródło właśnie w owym odosobnieniu… Błagam tych, którzy mnie kochają, by pokochali moją samotność… {Rilke w liście do Mimi Romanelli; poniżej: Giuseppe de Nittis „Before the Dance”, 1879}

Środa, 24 sierpnia 2016 o 21:04 UTC+02

Kochający mogliby to wypowiedzieć cudownie, w powietrzu nocnym, gdyby umieli, gdyż może wszystko nas zataja. Patrz, drzewa są, domy zamieszkiwane przez nas jeszcze trwają. My tylko mijamy obok wszystkiego jak fala powietrza. {Z „Elegii duinejskich”, przeł. M. Jastrun; poniżej: Edward Burne-Jones „The Beguiling of Merlin”, 1872-77}

Środa, 10 sierpnia 2016 o 13:43 UTC+02

Obyśmy się tylko mogli zobaczyć, kochana Lou, to teraz moja najdroższa nadzieja. Moja ostojo, moje Wszystko, jak zawsze… Tylekroć sobie powtarzam, że jedynie dzięki Tobie wiąże mnie coś z tym wszystkim, co ludzkie, Tyś we mnie to wzbudziła, jedynie dzięki Tobie przeczuwam to, oddycham tym, inaczej pozostałbym na uboczu spraw człowieka i stałbym się dla niego niezrozumiały. {Z listu do Lou Andreas-Salomé, przeł. W. Markowska; poniżej: Edvard Munch „Pocałunek”, 1892}

Piątek, 29 lipca 2016 o 16:03 UTC+02

Piękno, okropność: co chce, niech się stanie. Idź: nie jest końcem żadne doznanie. Pamiętaj, trzymaj się mnie. Stąd niedaleko, gdzie prowadzę, jest kraj. Nazywa się: życie. Poznasz je po jego powadze. Rękę mi daj. {Z „Księgi godzin”, przeł. Adam Pomorski; poniżej: Francis Day „Woman with a Harp”}

Sobota, 16 lipca 2016 o 15:26 UTC+02

Byłam przez lata Twoją żoną, boś Ty stał mi się najpierwszą, najrzeczywistszą rzeczywistością, jednością ciała i człowieczeństwa, prawdziwym tworem życia. Słowo w słowo mogłam Ci wyznać to samo, coś Ty mi wyznał mową miłości: Ty jedna jesteś rzeczywista. Byliśmy małżonkami, zanim jeszcze staliśmy się przyjaciółmi, i zaprzyjaźniliśmy się nie z wyboru, ale na mocy jakichś wewnętrznych zaślubin. Nie szukały się w nas dwie połowy, zaskoczona jedność rozpoznawała siebie ze zdumieniem w drugiej, nieobjętej jedności. Byliśmy rodzeństwem, ale jak przed praczasem, zanim jeszcze kazirodztwo stało się grzechem. {Lou Andreas-Salomé na kartach swych wspomnień, przeł. W. Markowska; poniżej: Rilke i Lou z poetą rosyjskim Droszynem w majątku Nowinki, rok 1900}

Sobota, 9 lipca 2016 o 18:38 UTC+02

My, zdani jedynie na siebie samych, nie znając się wzajem, samotniej znaczymy ścieżki… {Z „Sonetów do Orfeusza”, przeł. M. Jastrun; poniżej: Elizabeth Adela Forbes „The Leaf”, 1897/1898}

Sobota, 2 lipca 2016 o 18:42 UTC+02

Tylko Tobie mogłem o tym pisać, bo tęsknię za tym, by móc przed Tobą otworzyć mą duszę, byś mnie mogła przejrzeć na wskroś… Wciąż jeszcze nic nie nabrało kształtów, wciąż nie ma nic, co by mogło o mnie zaświadczyć – czy w ogóle to kiedyś nastąpi? Czuję, jakby coś zbyt głęboko we mnie wnikało, zapadało, wsączało się całymi latami, aż w końcu brak mi siły, by to wszystko z siebie wydobyć, i wlokę się smutny, z głową ciężką od uczuć i myśli, i nie potrafię nic z siebie wykrzesać… Życie toczy się dalej i jest jak dzień… Życie płynie, omija wielu, ginie w oddali, okrąża z daleka czekających. {Z listu do Lou Andreas-Salomé, przeł. W. Markowska; poniżej: Georges Seurat „A Summer Landscape”, 1883}

Niedziela, 26 czerwca 2016 o 08:22 UTC+02

Zaznałem w całej pełni pożegnania. Jak dziś pamiętam: czarne i okrutnie nieopłakane Coś, co znów odsłania, przedkłada piękny splot, aż wątek utnie. Dziwnie mi było patrzeć bez obrony, gdy wołał za mną pozostając w tyle jak wszystkich kobiet kształt ucieleśniony ten tylko mały, biały znak – i tyle: znak, który odtąd już mnie nie przyzywa, cicho oddalający się – bez mała niezrozumiały… {„Pożegnanie” z tomu „Nowe wiersze”, przeł. A. Pomorski; poniżej: Władysław Wankie „Samotna w parku”, ok. 1900}

Środa, 15 czerwca 2016 o 10:37 UTC+02

Wciąż jeszcze jest we mnie jakiś wielki zamęt, wszystko, czego doświadczam, jest cierpieniem, wszystko, na co spoglądam, sprawia mi ból. Nie jestem poszukiwaczem wrażeń, ich ostrza i kanty wbijają mi się w dłonie i głęboko mnie ranią, niemal wbrew mej woli, to zaś, czego pragnąłbym zaznać, wymyka mi się z rąk jak woda i płynie dalej, zaledwie pozwalając mi przejrzeć się w jej rozedrganych falach. {Z listu do Lou Andreas-Salomé, przeł. W. Markowska; poniżej: Winslow Homer „The West Wind”, 1891}

Środa, 1 czerwca 2016 o 09:32 UTC+02

Zapraszamy na facebookową stronę Rilke-Tagung 2016. Konferencja odbędzie się w Gdańsku w dniach 21-24 września. https://www.facebook.com/RilkeTagung2016/

Poniedziałek, 30 maja 2016 o 07:51 UTC+02

Swym wzrokiem, niecierpliwym od pragnienia, aby porzucić wydeptane progi, podnosisz z wolna czarny kontur drzewa i stawiasz na tle nieba: samotny, wysoki. I już stworzyłeś świat. A tak ogromny jest i niczym słowo, co w ciszy dojrzewa. I gdy twa wola zgłębia jego sens, odwracasz oczy lekko, od niechcenia. {„Wstąpienie” z „Księgi obrazów”, przeł. A. Lam; nasza strona ma już ponad 500 fanów, dlatego dziś zapraszamy do tańca: Edvard Munch „Dance on the beach”, 1899-1900}

Czwartek, 19 maja 2016 o 10:15 UTC+02

Izba w wieży jest mroczna. Lecz oni świecą sobie w twarze uśmiechami. Błądzą rękami jak ślepcy i odnajdują się wzajem jakby dotknęli drzwi. Tulą się do siebie niemal jak dzieci, które lękają się nocy. A przecież się nie boją. Nie ma tu nic, co by im zagrażało: żadnego wczoraj, żadnego jutra; albowiem czas runął. I oni wykwitają z jego ruin. On nie pyta: „Twój mąż?” Ona nie pyta: „Twoje imię?” Znaleźli się wszak, żeby stać się nowym rodem. Nadadzą sobie sto nowych imion i wzajem je sobie odejmą, po cichu, jak zdejmuje się kolczyk. Na portalu rilke.pl publikujemy „Rapsod o miłości i śmierci korneta Krzysztofa Rilke” w nowym polskim przekładzie Andrzeja Lama. http://rilke.pl/aktualnosci/rapsod-o-milosci-i-smierci

Środa, 11 maja 2016 o 10:02 UTC+02

Jestem dla ciebie niczym przeznaczenie I uśmiecham się cicho, gdy widzę, jak błądzisz, Bo wiem, że z głębi tylu samotności Wyjdziesz naprzeciw ogromnemu szczęściu, Aby odnaleźć na koniec me dłonie. Idę wraz z Tobą przez wszystkie prozy I radzę Ci, i uczę, jak rozumieć Głęboką wartość wszystkich losów. I to, że w małym płatku róży Możemy ujrzeć wielką wiosnę. {Z cyklu „Lieder der Sehnsucht”, jeden z pierwszych wierszy ofiarowanych Lou Andreas-Salomé, przekł. filologiczny W. Markowskiej; poniżej: August Macke „Promenade”, 1914}

Środa, 4 maja 2016 o 15:11 UTC+02

To jest tęsknota: na falach mieszkanie, by ojczyzny nie mieć w doczesności. A to życzenie: dialogi nieśmiałe codziennych godzin z milczeniem wieczności. I to jest życie. Aż z jakiegoś wczoraj godzina kiedyś samotna powstanie, która inaczej niż jej bliska siostra tego, co wieczne, usłyszy wezwanie. {„Motto. Das ist die Sehnsucht…”, z tomu „Mir zur Feier”, przeł. Andrzej Lam; poniżej: William Merritt Chase „Connoisseur”, 1882}

Piątek, 29 kwietnia 2016 o 11:10 UTC+02

Wczoraj w południe słońce było tak wielkie, że można by nim ozłocić całe niemałe i nieubogie królestwo. Ale cóż, samo złoto nie wystarcza. Byłem bardzo smutny. Włóczyłem się z paru gałązkami róż w ręce po mieście, długo czatowałem u bramy Ogrodu Angielskiego, bo chciałem je Pani podarować. Ale zamiast złożyć je w progu wraz ze złotym kluczykiem, nosiłem je wszędzie ze sobą, drżąc z żarliwego pragnienia, by Panią gdzieś napotkać. {Rilke w jednym z pierwszych listów do Lou, 13 V 1897, przeł. W. Markowska; poniżej: kadry z filmu „Lou Andreas-Salomé” z udziałem Kathariny Lorenz (Lou) i Juliusa Feldmeiera (Rilke)}

Czwartek, 28 kwietnia 2016 o 12:02 UTC+02

Chcemy w noc jasną, księżycową, porzucić smutek ogromnego miasta, iść w dal i stanąć przy żelaznych kratach, co od zakazanego dzielą nas ogrodu. Któż go pozna teraz, kto go w dzień zobaczył: dzieci i jasne stroje, kapelusze letnie, – któż zna go takim: on i jego kwiaty, i ciche stawy, co leżą bezsennie. Posągi, co się niemo w mroku kryją, powstają, zda się, w głuchej ciszy czasem, i są kamienne bardziej, jaśniej błyszczą postaci, które strzegą wejścia alej. Niczym rozwite włosy leżą drogi jedna przy drugiej, wspólny mając cel. A księżyc jakby do swych łąk chciał biec; padają z kwiatów zapachy jak łzy. Nad fontannami, które wróciły do mis, drżą mokre ślady ich swawolnej gry w powietrzu nocy. {Z tomu „Mir zur Feier”, przeł. Andrzej Lam; poniżej: Frederick Childe Hassam „Paris Nocturne”, 1889}

Piątek, 22 kwietnia 2016 o 11:33 UTC+02

{Świat wczorajszy} Mówił mi o swej pracy podczas naszego wspólnego pobytu w Paryżu; siedzieliśmy wtedy w jego wspaniałym, jeszcze przez samego Rodina umeblowanym refektarzu Sacré Coeur przed olbrzymią terasą, znad której z opuszczonego, zdziczałego ogrodu dolatywał zapach kwitnącej, wczesnej wiosny, towarzyszący owym długim tygodniom poświęconym pracy aż do zapamiętania… Nigdy nie zapomnę jego spojrzenia, oczy jego jakby przenikały na wskroś to lato kwitnące przed nami, gdy głosem pełnym smutku mówił: Widzisz, bo z tym jest jak w baśni, gdzie wrzuca się zaklętego bohatera w głębię studni o północy, a po trzech nocach wybija godzina jego wyzwolenia. Nadaremnie – bo skąd czerpać odwagę? {Lou Andreas-Salomé na kartach swego wspomnienia „Rainer Maria Rilke”, przeł. A. Milska} {Poniżej: sceneria wspomnień Lou Andreas-Salomé na fotografiach z epoki: paryski Hôtel Biron od frontu, opuszczony, zdziczały ogród, ogrodowy taras z rzeźbami oraz… dzisiejsza perspektywa pałacu będącego siedzibą Musée Rodin}

Piątek, 15 kwietnia 2016 o 12:12 UTC+02

Bo ty niechętnie stałaś w blasku, a barwa każda była ci jak wina, niecierpliwością była każda twa godzina, bo ty wiedziałaś: to nie całość była. Życie jest tylko częścią… Czego? Życie jest tylko tonem… W czym? Życie ma tylko sens w złączeniu z wielu kręgami przestworu, co się rozprzestrzenia — Więc życie jest tylko snem śnienia, a czuwanie jest zgoła indziej. {„Requiem”, przeł. W. Hulewicz; poniżej: William Merritt Chase „Young Woman Before A Mirror”, 1887}

Wtorek, 5 kwietnia 2016 o 09:43 UTC+02

Sny, co w głębiach twych mieszkają, wypuść je z ciemności na swobodę. One jak fontanny są, spadają śmielej, jaśniej w pieśni interwałach, aby mieszkać znowu w dawnym łonie. Wiem już teraz: bądź jak dzieci są. Jest początkiem ledwie każda trwoga; lecz jest nieskończony ziemi krąg, lęk to tylko gest, pierzchliwy ton, jej istotą niewzruszoną jest tęsknota. {Z tomu „Sobie na święto. Wyznania”, przeł. A. Lam; poniżej: Guy Rose „In The Oak Grove”, 1919}

Piątek, 25 marca 2016 o 17:57 UTC+01

Ach, widmo przemijania, tego, kto się nie wzbrania, przenika jak dym. Jako ci, którzy jesteśmy, czyniący, uchodzimy wszak dla tu zostających mocy za boski czyn. {Z „Sonetów do Orfeusza”, przeł. A. Lam; poniżej: Odilon Redon „Mystical Conversation”, 1896}

Poniedziałek, 21 marca 2016 o 11:54 UTC+01

{Z okazji Światowego Dnia Poezji dziś Rilke w oryginale} Siehe, ich lebe. Woraus? Weder Kindheit noch Zukunft werden weniger… Überzähliges Dasein entspringt mir im Herzen. {Z „Elegii duinejskich”; poniżej: mistyczna atmosfera ogrodów Tuileries na fot. Roberta Demachy z roku 1900}

Czwartek, 17 marca 2016 o 09:08 UTC+01

To zaś, co radość budzi, brało się znikąd. Nie z nas, skądś z boku. I znów rozproszy się w tłumie spieszących się ludzi, w niepokojach długiego roku. {Z „Sonetów do Orfeusza”, przeł. A. Pomorski; poniżej: Robert Fowler „Dreaming” }

Wtorek, 8 marca 2016 o 10:57 UTC+01

Bo każdej z was była dana tylko jedna godzina, może nie cała, miarą czasu niewymierzalna, między dwiema chwilami, gdy każda z was miała własne istnienie. {Z „Elegii duinejskich”, przeł. M. Jastrun; poniżej: Edvard Munch „The Girls By The Shore”, 1903}

Wtorek, 1 marca 2016 o 10:29 UTC+01

{Krajobrazy Rilkego: Ogród Luksemburski} A świat tak jest urządzony, że istnieją ludzie, którzy przez całe życie przechodzą tędy, kiedy on – bardziej bezszmerny od wszystkiego, co się porusza – dalej sunie jak wskazówka, jak wskazówki cień, jak czas. {Z kart „Maltego”, przeł. W Hulewicz; poniżej: Vincent Van Gogh „Terrace in the Luxembourg Gardens”, 1886}

Poniedziałek, 22 lutego 2016 o 11:01 UTC+01

Rainer Maria Rilke dodał(a) nowe zdjęcie.

Sądzę, że powinienem zacząć jakąś pracę, teraz, kiedy uczę się patrzyć. Mam dwadzieścia osiem lat i właściwie nic się nie stało. Powtórzmy: napisałem o Carpacciu studium, które jest złe, dramat, który się zwie „Małżeństwo” i coś fałszywego usiłuje dowieść dwuznacznymi środkami, i poezje. Ach, te poezje to takie nic, kiedy się je pisze za młodu. Powinno się z tym czekać i gromadzić sens i słodycz przez całe jedno życie, i to długie o ile możności, a potem na samym końcu, może potem mogłoby się napisać dziesięć dobrych wierszy. {Z „Maltego”, przeł. W. Hulewicz; poniżej: Rilke w swoim gabinecie w Hôtel Biron, Paryż, 77 rue de Varenne}

Piątek, 12 lutego 2016 o 10:50 UTC+01

Jakże często błądzą młodzi ludzie, w których naturze leży niecierpliwość: rzucają się ku sobie, gdy ogarnia ich miłość, rozpraszają się i rozmieniają na drobne, oddając się jej z całym swoim nieuporządkowaniem, z wewnętrznym bałaganem i zamętem… Ale co potem? Co ma począć życie z tą zbieraniną bez ładu i składu, którą oni nazywają wspólnotą i którą chętnie nazwaliby też – gdyby wypadało – szczęściem, widząc w tym swoją przyszłość? Każdy z nich zatraca się na rzecz innego człowieka i gubi tego innego i jeszcze wielu innych, którzy chcieliby nadejść. {Z „Listów do młodego poety”, przeł. J. Nowotniak; poniżej: Camille Claudel „Vertumne et Pomone”, 1905, Musée Rodin}

Piątek, 5 lutego 2016 o 11:27 UTC+01

Jeszcze przez chwilę mogę spisywać to wszystko i mówić. Ale przyjdzie godzina, kiedy ręka będzie daleko ode mnie, a gdy rozkażę jej pisać, będzie pisała słowa, których nie mam na myśli. Czas nadejdzie innego wykładania i słowo na słowie nie pozostanie, i treść wszelaka rozpłynie się jak chmura, i jak woda opadnie… {Z „Maltego”, przeł. W. Hulewicz; poniżej: Edvard Munch „Man and Woman on the Beach”, 1907}

Piątek, 29 stycznia 2016 o 14:07 UTC+01

Wyprzedzaj wszelkie rozstanie, jakby już było za tobą jak zima, co mija właśnie. Bo jest tak nieskończona zima pośród zim wszystkich, mijających obok, że zimujące twe serce pokona. {Z „Sonetów do Orfeusza”, przeł. M. Jastrun; poniżej: John Singer Sargent „View from a Window, Genoa”, 1911}

Środa, 27 stycznia 2016 o 20:24 UTC+01

Rainer Maria Rilke dodał(a) nowe zdjęcie.

W listopadzie 1915 roku Rilke jako poddany monarchii austro-węgierskiej zostaje uznany za zdolnego do służby w oddziałach landszturmu i otrzymuje rozkaz stawienia się 4 stycznia 1916 roku w koszarach w Turnau w północnych Czechach. Poeta niezwłocznie zwrócił się o pomoc do przyjaciół, którzy mogli wpłynąć na tę decyzję – m.in. Philippa Scheya oraz Alexandra Taxis; sam też na początku grudnia spędził dziesięć dni w Berlinie, gdzie wspólnie z Scheyem podejmowali próby powstrzymania nieuchronnie nadciągającej machiny wojennej. Mimo tych wysiłków zmieniono jedynie miejsce jego służby – zamiast w Turnau miał teraz stacjonować w Wiedniu. 4 stycznia 1916 roku w wiedeńskich koszarach Rilke zostaje wcielony do 1. Regimentu Strzelców Landwehry. W wytartym, źle dopasowanym mundurze, noszącym już ślady służby na linii frontu, poeta wyglądał żałośnie i wzbudzał politowanie. Wielu jego przyjaciół, świadomych trudnego położenia, w jakim się znalazł, było zdecydowanych uczynić wszystko, by mu dopomóc. Ich wysiłki nie poszły na marne; zaledwie po trzech tygodniach męki w oddziałach piechoty Rilke został ostatecznie przeniesiony do pracy w wiedeńskim Archiwum Wojennym.

Środa, 20 stycznia 2016 o 22:02 UTC+01

Rainer Maria Rilke dodał(a) nowe zdjęcie.

Lecz zimy! Och, to zagadkowe wniknięcie ziemi w siebie. Gdy wokół zmarłych w czystym powrocie soków gromadzi się wrzenie, śmiałość przyszłych wiosen. {„Ô Lacrimosa”, przeł. M. Jastrun; na fotografii poniżej: zaśnieżone Muzot, ostatnia szwajcarska siedziba poety, kanton Valais, 1925/1926}

Poniedziałek, 18 stycznia 2016 o 14:31 UTC+01

Rozmyślam o tylu rzeczach, a przecież moje myśli są jak dzieci oglądające sztuczne ognie: stoją stłoczone, patrzą w noc i czekają na strzał. I czują, jak biją im serca, czują je w gardle, czasem czują nawet krew pulsującą w powiekach – tak mocno czekają. Ale gdy wystrzał się rozlega i rakieta rozpryskuje się po niebie, mają sobie akurat coś do powiedzenia i niczego nie zauważają. A potem stoją znowu z ciszą w sercach i czekają i widzą tylko noc i spokojne, przyjazne gwiazdy. {Z „Dziennika schmargendorfskiego”, przeł. T. Ososiński; poniżej: Edvard Munch „Stjernenatt”, 1922-1924}

Wtorek, 5 stycznia 2016 o 11:13 UTC+01

Teraz musimy mroźnych dni zwlekanie przetrwać w oporu zimującej korze, broniąc się ciągle, nieczuli na wianie głębokich wiatrów, otwartych w przestworze. Mocna jest noc, odległe jej stąpanie, cicha namowa tlącej lampy; może dasz się pocieszyć: mróz, grudy, zdrętwienie zwiastują już jutrzejsze miękkie tchnienie. {„Zimowe stance”, przeł. M. Jastrun; poniżej: George Van Millett „On Benton Boulevard”, 1902}

Wtorek, 29 grudnia 2015 o 17:54 UTC+01

Rainer Maria Rilke dodał(a) nowe zdjęcie.

{29 grudnia roku 1926 Rilke umiera w Val-Mont} Zaprawdę, to osobliwe, nie przebywać już odtąd na ziemi, wyuczone zaledwie porzucić zwyczaje, różom i innym odrębnie obiecującym rzeczom nie dawać znaczeń ludzkiej przyszłości, już nigdy… To osobliwe, już nie mieć życzeń. To osobliwe, wszystko, co było związane, ujrzeć w przestrzeni rozpierzchłe. A być umarłym to trud i doganianie straty, aby odczuć powoli cząstkę wieczności… {Z „Elegii duinejskich”, przeł. M. Jastrun; poniżej: popiersie poety wykonane przez Klarę Rilke-Westhoff, 1905}

Wtorek, 22 grudnia 2015 o 08:41 UTC+01

A jednak czujesz swą samotność jak nigdy; czy widzisz mnie, nie wiem; bom jest jak powiew, co gaju dotknął, ale ty jesteś drzewem. Anioły wszystkie trwożą się tak, już samych siebie niepomne: nigdy pragnienie nie było tak niepewne i tak ogromne. {„Zwiastowanie”, przeł. M. Jastrun; poniżej: Odilon Redon „The Flight into Egypt”, 1900}

Czwartek, 17 grudnia 2015 o 12:35 UTC+01

Samotni, skazani na siebie, obcy sobie, nieznający się wzajem, nie prowadzimy już ścieżek jak piękne meandry, lecz w linii prostej… {Z „Sonetów do Orfeusza”, przeł. A. Lam; poniżej: Odilon Redon „Ophelia among the Flowers”, ok. 1905}

Czwartek, 10 grudnia 2015 o 11:09 UTC+01

Rainer Maria Rilke dodał(a) nowe zdjęcie.

Patrz na kwiaty, wierne temu co ziemskie, którym użyczamy losu z losu krawędzi, – ale kto wie! Gdy płaczą nad swym więdnieniem, tak, być ich żalem i do nas należy. {Z „Sonetów do Orfeusza”, II/XIV, przeł. A. Lam} Na fotografii poniżej: Rilke w ogrodzie Château de Muzot, Szwajcaria, rok 1924. Wiele lat wcześniej, podziwiając w Ogrodzie Luksemburskim róże „La France”, poeta tęsknił za dniem, w którym sam będzie posiadał własną rabatę, „by przed nią usiąść, gdy już będę stary, i przemienić ją w słowa”. Radością napawała go myśl o „mnóstwie róż, całym narodzie róż, różanym cudzie!”.

Piątek, 4 grudnia 2015 o 11:20 UTC+01

Sto czterdzieści lat temu, 4 grudnia 1875 roku, w Pradze czeskiej przychodzi na świat René Karl Wilhelm Johann Josef Maria Rilke. Wyrosłem w sercu pustki i zdążałem ku nicości… {Poniżej: Rudolf von Alt „Brückenturm auf der Kleinseite in Prag”, 1843}

Wtorek, 1 grudnia 2015 o 12:33 UTC+01

{Malarskie krajobrazy Rilkego: Cima da Conegliano} Pomnika nie stawiajcie. Niech różana gałązka kwitnie dlań w corocznej chwale. Bo to Orfeusz jest… Znalezioną w Sierre reprodukcję rysunku Cimy da Conegliano, przedstawiającą Orfeusza, najwyższego boga poezji, Baladyna Klossowska zawiesiła nad biurkiem Rilkego w jego gabinecie w Muzot. {Poniżej: Giovanni Batista Cima da Conegliano „Orfeo”, Gabinetto Disegni e Stampe degli Uffizi, Florencja}

Środa, 25 listopada 2015 o 11:26 UTC+01

I nie ma się ni­ko­go i nic, i jeź­dzi się po świe­cie z wa­liz­ką i z pu­dłem ksią­żek, i wła­ści­wie bez cie­ka­wo­ści. Co to wła­ści­wie za ży­cie: bez do­mu, bez odzie­dzi­czo­nych rze­czy, bez psów. Gdy­by się mia­ło przy­naj­mniej wspo­mnie­nia. Ale kto je ma? Gdy­by dzie­ciń­stwo by­ło, ale jest jak po­grze­ba­ne. Mo­że trze­ba być sta­rym, aby do­się­gnąć te­go wszyst­kie­go? Do­brze to chy­ba być sta­rym. {Z „Maltego”, przeł. W. Hulewicz; poniżej: Johan Hendrik Weissenbruch „Figures On A Country Road”}

Piątek, 20 listopada 2015 o 13:04 UTC+01

{Krajobrazy Rilkego: Ogrody Tuileries} Dzisiaj był piękny jesienny ranek. Szedłem przez Tuilerie. Wszystko, co było na wschód, pod słońce, raziło. Strona oświetlona była obwieszona mgłą jak jasnoszarą zasłoną. Szare w szarym wygrzewały się w słońcu posągi w nie odsłoniętych jeszcze ogrodach. Pojedyncze kwiaty wstawały w podłużnych klombach i mówiły: Rouge! głosem wystraszonym. {Z „Maltego”, przeł. W. Hulewicz; poniżej: Camille Pissarro „Place du Carrousel, the Tuileries Gardens”, 1900}

Poniedziałek, 16 listopada 2015 o 15:22 UTC+01

Szaro na moście stoi ślepiec stary, jak słup graniczny królestw bez imienia. On może jądrem jest, środkiem istnienia, wkoło którego krążą gwiazd zegary, i konstelacji jasnych centrum cichem. Bo wszystko przy nim pędzi, błyszczy szychem. On jest ten święty, który się nie zmienia, wstawiony w chaos wielu błędnych dróg, on jest podziemnych pieczar ciemny próg, stojący pośród płytkiego plemienia. {„Pont du Carrousel”, przeł. W. Hulewicz; poniżej: Camille Pissarro „Pont du Carrousel”, 1903}

Sobota, 7 listopada 2015 o 19:01 UTC+01

Porzucony na górach serca. Patrz, jak małe, spojrzyj tam: ostatnie sioło słów, a wyżej, ale również jak mała! ostatnia jeszcze zagroda uczuć. Poznajesz? Porzucony na górach serca… {„Porzucony na górach serca”, przeł. M. Jastrun; poniżej: John Singer Sargent „Simplon Pass”, 1909/11}

Poniedziałek, 26 października 2015 o 11:34 UTC+01

Tak staliśmy się zaklętymi grajkami, co za drzwi wychodzą, by wypatrywać tuż przed nocą, czy sąsiad modlitw ich nie słyszy — co, gdy już wszyscy się rozpierzchną, za echem dzwonów grają w zmierzchu… {„Tak staliśmy się zaklętymi grajkami…”, przeł. M. Jastrun; poniżej: Gustav Klimt „Musik”, 1895}

Czwartek, 15 października 2015 o 11:31 UTC+02

Tylko tchnieniem jest próżnia, a ta zielona pełnia pięknych drzew: odetchnieniem! My jeszcze napełnieni oddechem, dziś jeszcze natchnieni, liczymy to powolne ziemi oddychanie, której pośpiechem jesteśmy. {„Ô Lacrimosa”, przeł. M. Jastrun; poniżej: Thomas Wilmer Dewing „Symphony in Green and Gold”, 1900}

Poniedziałek, 5 października 2015 o 12:45 UTC+02

Postacie ludzkie malujemy ciągle jeszcze na złotym tle, jak prymitywiści. Otacza je coś nieokreślonego. Czasem złoto, a czasem szarość. Czasem stoją w świetle, ale za plecami mają często niezgłębioną ciemność… Pomyśl, jak to bywa w życiu. Przypomnij sobie, jak wiele mają ludzie bufiastych gestów i jak niewiarygodnie wielkie mają słowa. Gdyby chociaż przez chwilę byli równie spokojni i dostatni jak święci na obrazach Basaitiego, mógłbyś również za nimi odnaleźć wspólny krajobraz. {„Notatki o melodii rzeczy”, przeł. T. Ososiński; poniżej: Jean-Louis Forain „The Beach”, 1910-1914}

Czwartek, 24 września 2015 o 18:19 UTC+02

Jesteśmy na samym początku… Jakby przed wszystkim. Mamy za sobą tysiąc i jeden sen i żadnego czynu. Nie umiem wyobrazić sobie wiedzy szczęśliwszej niż ta: że trzeba stać się początkującym. Tym, który pisze pierwsze słowo po długim na stulecia myślniku. {„Notatki o melodii rzeczy”, przeł. T. Ososiński; poniżej: John White Alexander „Juliette”, 1897}

Poniedziałek, 14 września 2015 o 17:06 UTC+02

Myślę o Tobie każdej chwili dnia, wszystkie me uczucia i niepokoje towarzyszą Ci po wszystkich drogach. Każde tchnienie wiatru, które Ci muśnie czoło, złoży Ci pocałunki moich warg, sen każdy przemówi do ciebie moim głosem. {Rilke w liście do Lou Andreas-Salomé, przeł. W. Markowska; poniżej: Irving Ramsey Wiles „The Green Cushion”, 1895}

Środa, 2 września 2015 o 21:04 UTC+02

Zawsze zwróceni ku istnieniu, tylko odbicie wolnej widzimy przestrzeni, przyćmione przez nas. {Z „Elegii duinejskich”, przeł. M. Jastrun; poniżej: William Merritt Chase „The Mirror”, 1900}

Czwartek, 27 sierpnia 2015 o 12:35 UTC+02

Witryna rilke.pl ma już dziesięć lat! Z tej okazji jej nowa odsłona. Zapraszam! http://rilke.pl

Środa, 19 sierpnia 2015 o 16:13 UTC+02

Godzina się zniża, dotyka mi czoła metalem swych czystych brzmień i drżą moje zmysły. I czuję: podołam — i chwytam plastyczny dzień. Nic jeszcze nie zaszło, aż wzrok się przekona, ruch wszelki wstrzymany nagle. Spojrzenia dojrzały i jak narzeczona jest rzecz, gdy ktoś jej zapragnie. (Z „Księgi godzin”, przeł. M. Jastrun; poniżej: Henri Martin „Madame Henri Martin assise sur la margelle d'un des bassins de Marquayrol”, 1900)

Wtorek, 11 sierpnia 2015 o 11:43 UTC+02

Rainer Maria Rilke dodał(a) nowe zdjęcie.

Rzym, Villa Strohl-Fern, rok 1903 Rilke w swoim atelier Studio al Ponte, mieszczącym się w parku Villa Strohl-Fern w Rzymie, gdzie mieszkał od grudnia 1903 do czerwca 1904 roku. „Mam ogromne okna, widzę przez nie cały park, wiele nieba i wiele nocy. Przed jednym z okien stoi biurko, pulpit zaś, przy którym zazwyczaj stoję, znajduje się pośrodku pokoju, w ten sposób mogę się cieszyć widokiem z dwu okien naraz” – pisał poeta w liście do Lou Andreas-Salomé.

Piątek, 31 lipca 2015 o 13:14 UTC+02

Samotnym mnie czynisz. Ciebie jedną mogę zamienić. Przez chwilę jesteś to ty, a potem znowu szumienie albo woń, co owiewa mnie rosnąc. Ach, tamte wszystkie straciłem w ramionach, tylko ty wciąż na nowo narodzona: żem nigdy cię nie zatrzymał, trzymam cię mocno. { „Pieśń Abelone”, przeł. M. Jastrun; poniżej: John William Waterhouse „The Flower Picker”, 1895}

Wtorek, 21 lipca 2015 o 13:45 UTC+02

Rainer Maria Rilke dodał(a) nowe zdjęcie.

Świat wczorajszy Rilke nad brzegiem Greifensee, Szwajcaria, rok 1924. „Wielbię, wielbię instynkt, który mnie przywiódł w te strony” – pisał poeta w liście do Rudolfa Junghannsa.

Środa, 15 lipca 2015 o 19:58 UTC+02

O czuli, wchodźcie niekiedy śmielej w oddech, co waszych ust nie spragniony, niech się na waszych policzkach rozdzieli, drży poza wami, znów połączony. O wy zbawieni, o pełni chwały, jakbyście byli serca zarodem. Łuki dla grotów i cele strzały, przez łzy świecicie uśmiechem młodym. {Z „Sonetów do Orfeusza”, przeł. M. Jastrun; poniżej: Charles Sims „The artist's mistress”, 1900}

Środa, 8 lipca 2015 o 19:13 UTC+02

Wszystko chce lotu. A my z ciężarem chodzimy, kładziemy go na wszystko, lubimy to brzemię; jakimż jesteśmy rzeczom mistrzem dolegliwym, bo dla nich wieczne dzieciństwo jest szczęściem. {Z „Sonetów do Orfeusza”, przeł. Andrzej Lam; poniżej: Max Liebermann „Der Strand, Scheveningen”, 1900}

Poniedziałek, 29 czerwca 2015 o 18:51 UTC+02

Prawda, to osobliwe, nie mieszkać więcej na ziemi, ledwie poznanych zwyczajów więcej nie przestrzegać, różom i innym rzeczom coś nam obiecującym nie przydawać znaczenia ludzkiej przyszłości; tym, czym się było w nieskończenie lękliwych dłoniach, nie być już więcej i nawet własne imię porzucić niczym połamaną zabawkę. {Z „Pierwszej elegii duinejskiej”, przeł. A. Lam; poniżej: Joaquín Sorolla y Bastida „Instantánea”, 1906}

Piątek, 19 czerwca 2015 o 12:27 UTC+02

Strażnikiem uczyń mnie swych dali, nasłuchującym przy kamieniu, pozwól, bym sięgnął wzrokiem śmiałym ku samotności twoich mórz; pozwól, bym biegi rzek przemierzył, niepomny krzyku ani wrzawy, ku dźwiękom nocy, w gwiezdny kurz. {Z „Księgi godzin”, przeł. A. Lam; poniżej: Armand Point „Autumn”, 1893}

Poniedziałek, 8 czerwca 2015 o 11:36 UTC+02

A ty czekasz, wciąż czekasz na jedno, co twe życie bezmiernie wzbogaci; na wielkość, na coś niezwykłego, że nawet kamienie się zbiegną, że otchłań się w tobie zatraci. {„Wspomnienie”, przeł. A. Lam; poniżej: John Everett Millais „Lost Love", 1859}

Poniedziałek, 25 maja 2015 o 11:29 UTC+02

Muzyka: Oddech posągów. Być może: Cisza obrazów. O, mowo, gdzie wszelka mowa się kończy. O, czasie, stojący pionowo na drodze odchodzących serc. {„Do muzyki”, przeł. A. Lam; poniżej: John Singer Sargent „Statue of Daphne”, 1910}

Czwartek, 14 maja 2015 o 11:47 UTC+02

Stopniowo zaczynam rozumieć to życie, które przez wielkie oczy wnika w wiecznie oczekujące dusze. Tę codzienną uważność, czujność i gotowość skierowanych na zewnątrz zmysłów, to utysiąckrotnione patrzenie i odwracanie wzroku od siebie… Tę czystość życia, tę nieustanną wesołość, bo zawsze coś się dzieje, dlatego, że istnieje ruch i zmiana. Jak wielkie stają się tu oczy! Chcą zawsze objąć całe niebo. {„Dziennik schmargendorfski”, przeł. T. Ososiński; poniżej: Berthe Morisot „Eugene Manet on the Isle of Wight”, 1875}

Poniedziałek, 4 maja 2015 o 20:12 UTC+02

Wierzę, że to, co dzieje się naprawdę, nie musi lękać się śmierci; wierzę, że wola minionych dawno ludzi, że ruch, jakim w pewnej ważnej chwili otworzyli dłoń, że uśmiech, z jakim stali gdzieś przy odległym oknie – wierzę, że wszystkie te przeżycia ludzi samotnych żyją pośród nas, podlegając ciągłym przemianom. Są obecne, może nieco od nas odsunięte w stronę rzeczy, lecz są, tak samo jak rzeczy, i tak samo jak one są częścią naszego życia. {„Fragment o samotnych”, przeł. T. Ososiński; poniżej: Victor Gabriel Gilbert „Resting”, 1890}

Poniedziałek, 27 kwietnia 2015 o 10:54 UTC+02

Cała ta przecudowna wiosna puka do Pańskich drzwi. – Proszę wejść! – Niechże Pan zawoła, Dottore Serafico! Miałam tyle zmartwień i trosk w życiu… A jednak kwitnące drzewo owocowe, złoty promień słońca makes me wild with delight! {Z listu księżnej Marie Taxis do Rilkego, przeł. W. Markowska; poniżej: Camille Pissarro „Apple Blossoms, Eragny”, 1900}

Piątek, 17 kwietnia 2015 o 20:17 UTC+02

Jesteśmy tu tylko błogą tęsknotą. Spełnień zaś doświadczamy gdzieś daleko pośród świetlistych krajobrazów. Wszelki ruch i wszelka wola są właśnie tam. Tam właśnie rozgrywają się historie, których my tutaj jesteśmy jedynie niejasnym tytułem. Tam dochodzi do pojednań i pożegnań, tam znajdują się wszystkie nasze pociechy i smutki. Tam jesteśmy, podczas gdy tu, na pierwszym planie, przychodzimy jedynie i odchodzimy. {„Notatki o melodii rzeczy”, przeł. T. Ososiński; poniżej: Eugène Delacroix „Sea Viewed from the Heights of Dieppe”, 1852}

Piątek, 10 kwietnia 2015 o 10:37 UTC+02

Głęboki ból sprawia, że ludzie milkną i zaczynają słuchać. Na co dzień słyszą tylko mniejsze lub większe fragmenty tej potężnej, rozbrzmiewającej w tle melodii. Wielu w ogóle już jej nie słyszy. Są jak drzewa, które zapomniały o swoich korzeniach i sądzą, że cała ich siła i życie tkwi w szumiących gałęziach. Wielu jest też takich, którzy nie mają czasu, by jej słuchać. Nie pozwalają nadejść godzinie. To biedni wygnańcy, którzy zagubili sens istnienia. Wygrywają na klawiszach dni zawsze ten sam monotonny, błędny dźwięk. {„Notatki o melodii rzeczy”, przeł. T. Ososiński; poniżej: Edvard Munch „The Voice, Summer Night”, 1896}

Środa, 1 kwietnia 2015 o 11:47 UTC+02

A jeśli znowu mowa o samotności, to coraz jaśniejsze się staje, że w gruncie rzeczy nie jest to coś, co można wybrać albo czego można poniechać. Jesteśmy samotni. Można się łudzić i zachowywać tak, jakby było inaczej. To wszystko. O ileż jednak lepiej wejrzeć w to, że jesteśmy samotni, wręcz zacząć od tego. {Z „Listów do młodego poety”, przeł. J. Nowotniak; poniżej: Sir Lawrence Alma-Tadema „Spring Flowers”}

Środa, 25 marca 2015 o 11:28 UTC+01

Rainer Maria Rilke dodał(a) nowe zdjęcie.

Mme de Noailles – czego można się było spodziewać – kazała na siebie czekać. Kiedy wreszcie rozwarły się drzwi, w progu ukazała się „mała, porywcza bogini” (jak Rilke zwykł ją później nazywać). Były to czasy, kiedy kobiety nosiły olbrzymie kapelusze i długie, nader wąskie suknie. Ogromny, ciemny, uginający się od piór kapelusz hrabiny ledwie zmieścił się w drzwiach. W obcisłej, ściągniętej sznurowaniem sukni, spowijającej ją od stóp do samej głowy, comtesse wyglądała niczym egipska statuetka. {Fragment „Wspomnienia o Rainerze Marii Rilkem” pióra księżnej Marie von Thurn und Taxis; na fotografii poniżej: paryskie elegantki, rok 1911}

Środa, 18 marca 2015 o 13:19 UTC+01

Czy słyszysz wokół siebie głos burzy, czy też śpiew lampy, oddech wieczoru, czy stękanie morza – zawsze rozbrzmiewa ponad tobą rozlewna melodia, spleciona z tysiąca głosów, w którą ty sam tylko od czasu do czasu wpleść możesz swój śpiew. Wiedzieć, kiedy się odezwać, to tajemnica twojej samotności: tak jak sztuka prawdziwej rozmowy polega na tym, by z wyniosłości słów opadać w jedną i tę samą melodię. {„Notatki o melodii rzeczy”, przeł. T. Ososiński; poniżej: Alice Pike Barney „Dreamland”, 1906}

Środa, 11 marca 2015 o 11:33 UTC+01

Są też przecież chwile, kiedy stojący przed tobą człowiek cicho i jasno odcina się od wspaniałości krajobrazu. Rzadkie święta, które na zawsze pozostają w pamięci. Odtąd będziesz go kochał. To znaczy: będziesz próbował czułymi dłońmi obrysować kształt jego osoby, tak jak ją w owej chwili poznałeś. {„Notatki o melodii rzeczy”, przeł. T. Ososiński; poniżej: Berthe Morisot „A girl under a tree”, 1856-95}

Poniedziałek, 2 marca 2015 o 13:37 UTC+01

Samotni doświadczają czasem czegoś cudownie błogiego. Nie jest to żaden dźwięk, blask, ani głos. To uśmiech minionych kobiet, który jak światło wygasłych gwiazd ciągle jeszcze jest w drodze. {„Dziennik schmargendorfski”, przeł. T. Ososiński; poniżej: Gustav Klimt „Dame im Fauteuil” 1897}

Środa, 25 lutego 2015 o 10:38 UTC+01

Samotność jest jak deszcz. Z morza w przestworze wznosi się ku wieczorom nad równin bezdroże, płynie ku niebu i o każdej porze niebo ją w sobie odwiecznie posiada, dopiero później stąd na miasto spada… {„Samotność”, przeł. M. Jastrun; poniżej: Giuseppe de Nittis „Effet de neige”, 1880}

Poniedziałek, 16 lutego 2015 o 19:56 UTC+01

Gdybym tylko zdołał poczuć się tutaj u siebie i nie rozpływać w tęsknocie… Ogarnia mnie przerażenie, gdy pomyślę, jak potrafiłem trawić godziny patrząc przez lunetę i widząc swe zbawienie w każdej przechodzącej kobiecie, a przecież na pewno żadna z nich nie mogła mi dać szczęścia, mojego szczęścia najbardziej samotnych godzin. {Z listu do Lou Andreas-Salomé, przeł. W. Markowska; poniżej: Isidre Nonell „Figura ajaguda”, 1908}

Poniedziałek, 9 lutego 2015 o 13:32 UTC+01

Istnieje tylko jedna samotność, ta wielka, i niełatwo dźwigać jej brzemię. I bywają chwile – prawie wszyscy je znają – gdy z chęcią zamienilibyśmy ją na jaką bądź, choćby najbanalniejszą i najtańszą wspólnotę, na pozorną, nic nieznaczącą zgodność z pierwszym lepszym, najmniej godnym człowiekiem… Ale zarazem są to chyba te właśnie chwile, w których wzrasta samotność; jej wzrastanie jest bowiem bolesne jak dorastanie chłopca i smutne jak początek wiosny. {Z „Listów do młodego poety”, przeł. J. Nowotniak; poniżej: John Singer Sargent „Nonchaloir (Repose)”, 1911}

Poniedziałek, 2 lutego 2015 o 13:05 UTC+01

Komu poskarżysz się, serce? Coraz to odludniejszą drogę sobie torujesz wśród niepojętych ludzi. Może tym bardziej daremną, że nie zbacza w swym biegu, nie zbacza w biegu w przyszłość, w tę już straconą. {„Skarga”, przeł. A. Pomorski; poniżej: John Singer Sargent „Ramón Subercaseaux”, 1880}

Poniedziałek, 26 stycznia 2015 o 13:55 UTC+01

Przeznaczenie lubi wynajdywać wzory i figury. Ciężar przeznaczenia polega na skomplikowaniu. Życie samo jednakże ciężkie jest dla swej prostoty. {…} Miłująca zawsze przerasta ukochanego, bo życie większe jest niż przeznaczenie. Jej oddanie chce być niezmierzone: to jest jej szczęściem. Bezimiennym cierpieniem jej miłości wszakże zawsze było to, że się żąda od niej ograniczeń tego oddania. {Z „Maltego”, przeł. W. Hulewicz; poniżej: Ferdinand Max Bredt „Ruhende Odaliske”}

Poniedziałek, 19 stycznia 2015 o 11:35 UTC+01

Czuję, jak z dniem każdym rośnie samotność… jak ta ziemia, pozbawiona barw i cieni, staje się coraz rozleglejsza, jak odsłaniają się w dali szerokie przestrzenie… Chcę osłonić się zimą… pragnę zatonąć w śniegach, marząc o wiośnie… {Z „Dziennika z Worpswede”, przeł. W. Markowska; poniżej: Paul Gauguin „Garden under Snow”, 1879}

Poniedziałek, 12 stycznia 2015 o 11:42 UTC+01

Odejdzie na zawsze. Postanowił nie kochać nigdy… Miłował w swej samotności, zawsze z rozrzutnością całej swej natury i w niesłychanym lęku o wolność drugiego. Powoli nauczył się przedmiot miłości prześwietlać promieniami swego uczucia, a nie spalać go w nim. Rozpieścił go ów zachwyt, kiedy poprzez coraz to bardziej przejrzystą postać ukochanej poznawał dale… {Z „Maltego”, przeł. W. Hulewicz; poniżej: Edvard Munch „Melancholy”, 1892}

Poniedziałek, 5 stycznia 2015 o 15:08 UTC+01

A teraz opadły mnie zwątpienie i niepewność, wszystkie drogi przede mną splątane… dokąd wiodą? Sam nie wiem, gdzie jestem. Czuję jedynie, że znajduję się pośród obcych mi ludzi, że muszę jechać cały dzień i jeszcze jeden, i trzeci, by w końcu znaleźć się przy Tobie – a może po to, by rozstać się z Tobą. {Z „Dziennika florenckiego”, przeł. W. Markowska; poniżej: Claude Monet „The Tow Path at Argenteuil, Winter”, 1875}

Piątek, 26 grudnia 2014 o 17:47 UTC+01

Minęło Boże Narodzenie, rok rozpoczął się piękną, jasną, gwiaździstą nocą, lecz prawie tego nie dostrzegłem, ledwie odczułem świąteczny nastrój… Najtrudniej bowiem jest kochać, posiadać ową pełną względów troskliwość, siłę, dobroć i oddanie, składające się na miłość. Bezradny, oto jak się czułem… {Z listu do Lou Andreas-Salomé, przeł. W. Markowska; poniżej: Albert Dubois-Pillet „Le Puy in the Snow”, 1889}

Poniedziałek, 22 grudnia 2014 o 12:08 UTC+01

Teraz musimy mroźnych dni zwlekanie przetrwać w oporu zimującej korze, broniąc się ciągle, nieczuli na wianie głębokich wiatrów, otwartych w przestworze. Mocna jest noc, odległe jej stąpanie, cicha namowa tlącej lampy; może dasz się pocieszyć: mróz, grudy, zdrętwienie zwiastują już jutrzejsze miękkie tchnienie. {„Zimowe stance”, przeł. M. Jastrun, poniżej: Claude Monet „The Grand Street Entering to Argenteuil, Winter”, 1885}

Piątek, 19 grudnia 2014 o 13:47 UTC+01

To są szmery. Ale jest tu coś, co jest straszniejsze: cisza… Napisałem dzisiaj list, uderzyła mnie przy tym nagła świadomość, że jestem tu dopiero od trzech tygodni. Trzy tygodnie gdzieś indziej, na wsi na przykład, to mogło być jak dzień, tu są to lata. Nie napiszę też już żadnego listu. Po co mam komuś mówić, że się zmieniam? {Z „Maltego”, przeł. W. Hulewicz; poniżej: Claude Monet „La Pluie”, 1886}

Piątek, 12 grudnia 2014 o 14:32 UTC+01

Rainer Maria Rilke dodał(a) nowe zdjęcie.

Czasami przechodzę koło sklepików, gdzieś w okolicy rue de Seine. Handlarze sztychów albo starych książek z przepełnionymi wystawami. Nikt nigdy do nich nie zachodzi… Siedzą i czytają, bez kłopotu; nie troskają się o jutro, nie boją się niepowodzeń… Mam czasem ochotę kupić sobie taką przepełnioną wystawę książek i usiąść za nią z psem na dwadzieścia lat. {Z „Maltego”, przeł. W. Hulewicz; na fotografii: paryski bukinista na Quai de la Tournelle, lata dwudzieste XX wieku}

Czwartek, 4 grudnia 2014 o 12:18 UTC+01

Rainer Maria Rilke dodał(a) nowe zdjęcie.

Starego, z dawien dawna szlacheckiego rodu… Sto trzydzieści dziewięć lat temu, 4 grudnia 1875 roku, w Pradze czeskiej przychodzi na świat René Karl Wilhelm Johann Josef Maria Rilke. „Kiedy się urodziłem, małżeństwo moich rodziców już dawno przekwitło… Matka była kobietą bardzo nerwową, szczupłą, chodzącą w czerni; kobietą, która od życia oczekiwała czegoś nieokreślonego… Zmuszała mnie, bym nosił ładne sukienki; nim posłano mnie do szkoły, paradowałem ubrany jak dziewczynka. Matka bawiła się mną jak dużą lalką… Zresztą, zawsze była dumna, kiedy zwracano się do niej „Fräulein”. Chciała, jak sądzę, uchodzić za osobę młodą, cierpiącą i nieszczęśliwą”. {Poniżej: Praga, Most Karola oraz Hradczany na fotografii z końca XIX wieku}

Poniedziałek, 1 grudnia 2014 o 16:25 UTC+01

Rainer Maria Rilke dodał(a) nowe zdjęcie.

„Nad wyraz sympatyczny, szalenie nieśmiały, lecz pełen towarzyskiej ogłady oraz rzadko spotykanej szlachetności. Niemal od razu zaczęliśmy rozmawiać jak dwoje starych, dobrych przyjaciół”. Tak oto wspomina księżna Marie von Thurn und Taxis swoje pierwsze spotkanie z poetą w grudniu roku 1909. Rok później księżna szkicuje ołówkiem portret swego Dottor Serafico.

Poniedziałek, 24 listopada 2014 o 11:54 UTC+01

Nie mamy żadnego powodu po temu, by żywić nieufność wobec naszego świata, bo nie zwraca się on przeciwko nam. Jeśli są w nim strachy, to są to nasze strachy, jeśli są w nim otchłanie, to otchłanie te należą do nas, jeśli są tu niebezpieczeństwa, to musimy próbować je pokochać… Może wszystko, co straszne, jest w głębi bezbronne i oczekuje od nas pomocy. {Z „Listów do młodego poety”, przeł. J. Nowotniak; poniżej: Edvard Munch „Krzyk”, 1893}

Poniedziałek, 17 listopada 2014 o 14:44 UTC+01

Dobrze jest być samotnym, bo samotność jest trudna; to, że coś jest trudne, musi być dla nas dodatkową racją, by to czynić. Również kochać jest dobrze: bo i miłość jest trudna. Dzielenie miłości z innymi ludźmi to chyba najtrudniejsze z naszych zadań, sprawa ostateczna, ostatnia próba i sprawdzian… {Z „Listów do młodego poety”, przeł. J. Nowotniak; poniżej: Frank Bernard Dicksee „The Confession”, 1896}

Piątek, 7 listopada 2014 o 11:32 UTC+01

Lato twym własnym było domem, gdzie rzeczy na miejscu stoją, jak w dal równiny nieznajomej musisz wejść w duszę swoją. Wielka samotność się zaczęła, twe dni ogłuchły w pustkowie, z twych zmysłów ręka wiatru zdjęła świat jak zwiędłe listowie. {Z „Księgi godzin”, przeł. M. Jastrun; poniżej: Paul Gauguin „Bretonne avec une jarre”, 1888}

Poniedziałek, 3 listopada 2014 o 11:57 UTC+01

Rainer Maria Rilke dodał(a) nowe zdjęcie.

Uchwycone na fotografii zakochane spojrzenie dwudziestodwuletniego Rilkego. Lato roku 1897, spędzone razem z Lou Andreas-Salomé w Wolfratshausen w dolinie Izary. Zagaś mi oczy, Twój obraz nie zgaśnie, Uszy mi zasłoń, usłyszę Cię zawsze, Bez nóg za Tobą pójdę nad przepaście, Bez ust zaklinać będę imię najłaskawsze.

Poniedziałek, 27 października 2014 o 11:10 UTC+01

Któż to nas tak odwrócił, że cokolwiek byśmy czynili, jesteśmy w postawie odchodzącego, kiedy na ostatnim wzgórzu, co mu raz jeszcze całą ukaże dolinę rodzinną, staje, ogląda się, zwleka — tak my żyjemy żegnając się wiecznie. {Z „Elegii duinejskich”, przeł. M. Jastrun; poniżej: Gustave Courbet „Léman au coucher du soleil”, 1874}

Poniedziałek, 20 października 2014 o 11:21 UTC+02

Bo też mu ciąży zawsze to, co nas niekiedy obezwładnia – przypomnienie, jakby już raz to, ku czemu dążymy, bliżej zdarzyło się, wierniej i w związku najtkliwszym. Tu jest wszystko oddaleniem, a tam było oddechem. {Z „Elegii duinejskich”, przeł. M. Jastrun; poniżej: Frederick Carl Frieseke „Lady in the Garden”, 1911}

Poniedziałek, 13 października 2014 o 11:32 UTC+02

Jesteśmy samotni. Można się łudzić i zachowywać tak, jakby było inaczej. To wszystko. Musimy daleko podążać za naszym istnieniem i przyjmować je z największą otwartością; wszystko, także to, co niesłychane, musi być w nim możliwe. {Z „Listów do młodego poety”, przeł. J. Nowotniak; poniżej: Henri Matisse „The Dream”, 1940}

Poniedziałek, 29 września 2014 o 14:22 UTC+02

Jedyna fala, której rosnącym morzem jestem; ty najskromniejsze ze wszystkich możliwych mórz, – pozyskana przestrzeń. {Z „Sonetów do Orfeusza”, przeł. A. Lam; poniżej: John Singer Sargent „A Garden in Corfu”, 1909}

Środa, 17 września 2014 o 12:41 UTC+02

Że też nigdy nie uświadomiłem sobie, ile istnieje twarzy. Jest moc ludzi, ale znacznie więcej twarzy, bo każdy ma kilka. Są ludzie, co jedną twarz noszą latami… To są ludzie oszczędni, prości; nie zmieniają twarzy… Twierdzą, że jest dość dobra, a kto im dowiedzie, że jest inaczej? Inni niesamowicie szybko nakładają twarze, jedną po drugiej i zużywają je… Nie przywykli do oszczędzania twarzy, ostatnia po tygodniu jest zużyta, cienka jak papier – i oto stopniowo wychodzi na wierzch podkład, ta nie-twarz i z nią się obnoszą. {„Malte”, przeł. W. Hulewicz; poniżej: James Ensor „Ensor aux masques”, 1899}

Poniedziałek, 8 września 2014 o 14:15 UTC+02

Do współuczucia z każdej rzeczy woła, z każdego ruchu daje znak: Wspominaj! Dniem, co był dla nas obojętny wczoraj, znów nas obdarza nieznana godzina… O domie, skłonie łąki, o wieczorze, nagle to widzisz przelśnione przez zorzę, obejmujący i obejmowany. {Z „Wierszy rozproszonych”, przeł. M. Jastrun; poniżej: Paul Cézanne „Lac d'Annecy”, 1896}

Sobota, 30 sierpnia 2014 o 10:03 UTC+02

Lubię te ciemne godziny w mym bycie, gdy zmysły toną w głębinie bezwolne; jak w starych listach, widzę w nich ukryte codzienne życie, już dawno minione i jak legenda dalekie, prześnione. I wtedy wiem już, że zyskałem przestrzeń na drugie życie, co bez czasu płynie. {Z „Księgi godzin”, przeł. A. Lam; poniżej: Edvard Munch „Red and White”, 1899-1900}

Piątek, 22 sierpnia 2014 o 17:00 UTC+02

A my, co o wznoszącym się szczęściu myślimy, poczulibyśmy wzruszenie, przerażające nas niemal, gdy to, co jest szczęściem, pada. {Z „Elegii duinejskich”, przeł. M. Jastrun; poniżej: Edvard Munch „Taniec życia”, 1899-1900}

Poniedziałek, 11 sierpnia 2014 o 18:44 UTC+02

A ty sama, cóż wiesz — ty, która wywołałaś zamierzchłą przeszłość z kochającego… O, cicho, cicho… prowadź go na skraj ogrodu, podaruj mu nocy nadmiar… Zatrzymaj go… {Z „Elegii duinejskich”, przeł. M. Jastrun; poniżej: Gustav Klimt „Dame mit Fächer”, 1917/1918}

Niedziela, 3 sierpnia 2014 o 15:53 UTC+02

Słyszysz, kochana, wznoszę ręce — słyszysz szelesty… Jakież mogłyby samotnych gesty nie czuć, że je tłum rzeczy podsłuchuje w ciszy? Słyszysz, zamykam oczy, lecz ten lekki szmer dobiega także aż do Ciebie. Słyszysz, kochana, podnoszę powieki… lecz czemu nie ma tu Ciebie. {„Cisza”, przeł. M. Jastrun; poniżej: John Singer Sargent „San Stae, Venice”, 1913}

Czwartek, 24 lipca 2014 o 09:01 UTC+02

I teraz, gdy znad książki oczy wzniosę, nic mnie nie dziwi, wszystko niezmierzone. Tam z zewnątrz jest, co tu we wnętrzu niosę, bez granic wszystko, w jaką spojrzę stronę… Ziemia za własny horyzont wyrasta, zdaje się całe niebo obejmować: i jak ostatni dom jest pierwsza gwiazda. {„Zaczytany”, przeł. M. Jastrun; poniżej: John Singer Sargent „Figure in Hammock”, 1917}

Wtorek, 15 lipca 2014 o 17:27 UTC+02

Rainer Maria Rilke dodał(a) nowe zdjęcie.

Ach, te poezje to takie nic, kiedy się je pisze za młodu. Powinno się z tym czekać i gromadzić sens i słodycz przez całe jedno życie, i to długie, o ile możności, a potem na samym końcu, może potem mogłoby się napisać dziesięć dobrych wierszy. {Rilke na kartach „Maltego”, przeł. W. Hulewicz; poniżej: Paryż (Place du Carrousel) w roku 1900, miasto, w którym poeta miał w samotności poświęcić się swej sztuce}

Poniedziałek, 7 lipca 2014 o 08:13 UTC+02

Niekiedy myślę sobie, jak powstało niebo i śmierć: powstały w ten sposób, że odepchnęliśmy od siebie to, co najcenniejsze... {„Malte”, przeł. W. Hulewicz; poniżej: William Merritt Chase „At the Seaside”, 1892}

Piątek, 27 czerwca 2014 o 09:48 UTC+02

Usnęła we mnie. Wszystko snem jej było. Te drzewa, które kiedyś podziwiałem, dal dotykalna, łąka, którą znałem, i wszystko, co mnie kiedyś zadziwiło. I śniła świat. {Z „Sonetów do Orfeusza”, przeł. M. Jastrun; poniżej: Edouard Manet „Jeune femme parmi les fleurs”, 1880}

Wtorek, 24 czerwca 2014 o 22:37 UTC+02

Za drzewami, co niczemu nie winne, w rozpostarciu dawnych przeznaczeń z wolna wprawia się nieme wejrzenie. A ci, co nieledwie kochają, ślą sobie uśmiech, jeszcze nie pożegnania, zachodzi i wschodzi nad nimi gwiazdozbiorem ich los… {Z „Wierszy rozproszonych”, przeł. A. Pomorski; poniżej: Claude Monet „Les Peupliers”, 1891}

Wtorek, 17 czerwca 2014 o 17:21 UTC+02

Cichy przyjacielu dali wielkiej, przestrzeń rośnie z każdym twym oddechem… Czarodziejską moc zaklinaj gestem tam, u zbiegu zmysłów, w noc ogromną, by znaczenie nadać im jedyne. Nawet gdy na ziemi cię zapomną, cichej ziemi szepnij: Oto płynę. A do bystrej wody powiedz: Jestem. {Z „Sonetów do Orfeusza”, przeł. A. Pomorski; poniżej: J.M.W. Turner „Sun Setting over a Lake”, 1840}

Poniedziałek, 9 czerwca 2014 o 12:57 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Nikt mnie nie wzywa, jestem po prostu sam. {Ulubiony zakątek Rilkego w Paryżu, Jardin du Luxembourg, na fotografii Eugène'a Atgeta, rok 1902}

Poniedziałek, 2 czerwca 2014 o 10:03 UTC+02

Takie są smętne, wieczorne dramaty: Postaci zrodzone w jasne dni Szukają gdzieś drogi donikąd, I naraz ciężkie stają się wszelkie nazwy, Pod ich balastem cierpią łagodne I obłaskawione rzeczy. Czujesz, jak trudno odnaleźć drogę Od jednego istnienia do drugiego? Oto słońca były jako pieśni… I nagle góry stoją zasłuchane, A tyś samotny został ze swym lękiem. {Wiersz wpisany w „Dzienniku schmargendorfskim”, ułożony wspólnie z Lou Andreas-Salomé, 23 VII 1898, przeł. W. Markowska; poniżej: Claude Monet „Promenada, Argenteuil”, 1875}

Piątek, 30 maja 2014 o 18:31 UTC+02

Tak, Wenecja. Było to pierwsze moje nawiązanie do przeszłości. Przebywałem tam pięć tygodni, mieszkałem, jak przed laty, na pięknym mezzanino… Moje życzenie, aby wszystko odnaleźć tutaj jak dawniej, w najmniejszym nawet stopniu nie zmienione, spełniło się tak dosłownie, że wciąż stałem niby na granicy tych minionych, niewypowiedzianie pięknych lat, jakby chcąc zwyczajnie powtórzyć, raz jeszcze przeżyć to wszystko… {Z listu do Lou Andreas-Salomé, 31.12.1920, przeł. W. Markowska; poniżej: John Singer Sargent „On the Canal”, 1903}

Piątek, 23 maja 2014 o 19:50 UTC+02

Gdybym mógł Cię przywołać… Lecz nie należę do tych, których można pocieszyć miłością. Tak właśnie jest. Bo i cóż byłoby mi mniej użyteczne, niż pocieszone życie? {„Testament”, przeł. B. Antochewicz; poniżej: Robert Lewis Reid „Breezy Day”, 1898}

Niedziela, 18 maja 2014 o 10:57 UTC+02

Choć raz, jak Rimbaud, gwałtownym sercem wstrząsnąć mową, by się na chwilę stała bosko bezużyteczna — a potem odejść, nie oglądać się za siebie, zostać kupcem. {„Testament”, przeł. B. Antochewicz; poniżej: Johan Hendrik Weissenbruch „Shell carts on the beach”, 1902}

Środa, 14 maja 2014 o 09:55 UTC+02

Rainer Maria Rilke dodał(a) nowe zdjęcie.

Teraz, w wielkiej ciszy, z dala od świata, Pańska piękna troska o życie porusza mnie jeszcze bardziej niż w Paryżu; tam wszystko brzmi inaczej i przebrzmiewa w nadmiernym hałasie, od którego drżą rzeczy. Tu, gdzie otacza mnie potęga ziemi, nad którą przechodzą wiatry od mórz, tutaj czuję, że nikt nigdy nie zdoła Panu odpowiedzieć na owe pytania i uczucia wyrastające z głębin życia; bo nawet najlepsi błądzą w słowach, gdy mają one wyrazić coś najcichszego i ledwo wysławialnego. {Z „Listów do młodego poety”, przeł. J. Nowotniak; poniżej: Camille Piton „The Invalides seen from Pont Alexandre III”, 1900}

Piątek, 9 maja 2014 o 18:26 UTC+02

Zbyć chcę się pragnień, zbyć połączeń wszelkich, wzwyczaić serce do najdalszych jego zaświatów. Lepiej żyć mu w grozie własnych gwiazd niż w uśpieniu czyjąś bliskością. {Z „Wierszy rozproszonych”, przeł. A. Pomorski; poniżej: Édouard Manet „The Grand Canal”, 1875}

Środa, 7 maja 2014 o 08:52 UTC+02

Obym jednak na powrót w tłumie wielkiego miasta, w splątanym kłębowisku wrzawy i w kotłowaninie pojazdów wokoło, osobny, obym jednak nad tą ścisłą machiną niebo wspomniał i krawędź gór z resztką ziemi, którą do domu trzoda wracała z wysoka. {„Tryptyk hiszpański”, przeł. A. Pomorski; poniżej: Eugenio Lucas Villamil „Arriving at the Theatre on a Night of a Masqued Ball”, 1895}

Sobota, 3 maja 2014 o 12:18 UTC+02

Znów coś przeminęło z mej przyszłości… Nikt mi nie może pomóc, nikt, nawet gdyby przyszedł do mnie z sercem najbardziej otwartym, współrozumiejącym, gdyby w swej wzniosłości gwiazd samych sięgał… Nie jestem chyba stworzony do jakichś czystych, radosnych celów, gdzie życie choć raz otworzyłoby się przede mną niewinne… {Z listu Rilkego do Lou Andreas-Salomé, przeł. W. Markowska; poniżej: Wojciech Weiss „Pocałunek na trawie”, ok. 1900}

Czwartek, 1 maja 2014 o 08:28 UTC+02

Tygodniami żyłem tylko jedną myślą, że Ty jesteś tak blisko. W ciągłym oczekiwaniu to rosła, to opadała we mnie nadzieja, że Cię zobaczę, dlatego teraz tak mi ciężko pisać do Ciebie, bowiem wszystko we mnie przemieniło się już w słowo, w słowo i milczenie dla Ciebie, przy Tobie, w patrzeniu na Ciebie, w rzeczywistość… {Z listu Rilkego do Lou Andreas-Salomé, przeł. W. Markowska; poniżej: Gustav Klimt „Krzewy róż pod drzewami”, 1905}

Piątek, 25 kwietnia 2014 o 17:08 UTC+02

Czemu więc, jeśli już trzeba, porę istnienia na ziemi przebyć jak wawrzyn, nieco ciemniejszy niż wszelka inna zieleń z małymi falami na każdym brzeżku liścia (jak uśmiech wiatru): — czemuż tedy do ludzkiej przymuszać się doli — i unikając losu tęsknić za losem? {Z „Elegii duinejskich”, przeł. M. Jastrun; poniżej: Paul Sérusier „Le Talisman”, 1888, Musée d'Orsay}

Wtorek, 22 kwietnia 2014 o 19:04 UTC+02

Myśmy niezgodni. I nie jak wędrowne ptaki w porozumieniu z sobą. Prześcignięci, spóźnieni, narzucamy się gwałtownie wiatrom, by spaść na obojętny staw. {Z „Elegii duinejskich”, przeł. M. Jastrun; poniżej: Gustav Klimt „Pond at Schloss Kammer on the Attersee”, 1909}

Sobota, 19 kwietnia 2014 o 11:26 UTC+02

Bezgłośne życie, kwitnienie bez końca, pragnienie miejsca bez brania z przestrzeni miejsca, zacieśnionego w krąg przez rzeczy; byt bez konturów, jakby z oszczędności, i samo wnętrze, tkliwość nadzwyczajna i rozświetlanie siebie aż po krawędź: czy znamy coś, co jest podobne temu? {„Waza z różami”, przeł. M. Jastrun; poniżej: Alfred Sisley „Soleil de Printemps, Le Loing”, 1892}

Poniedziałek, 14 kwietnia 2014 o 18:04 UTC+02

Rainer Maria Rilke dodał(a) nowe zdjęcie.

Myślę sobie, że Pan jesteś najszczęśliwszym człowiekiem na tej boskiej ziemi… Jesteś Pan wielkim poetą i Pan dobrze o tym wiesz. Jesteś Pan zakochany (nie rezonować, Pan jest i był zawsze zakochany, w kim, kiedy i gdzie, to wszystko jedno). Posiadasz małe atelier w Paryżu — i jest właśnie marzec — cała ta przecudowna wiosna puka do Pańskich drzwi… {Z listu księżnej Marie von Thurn und Taxis, przeł. W. Markowska; poniżej: Camille Pissarro „The Garden of the Tuileries on a Spring Morning”, 1899}

Piątek, 11 kwietnia 2014 o 21:46 UTC+02

Ty wiesz, jak kwitną migdały i jak jeziora błękitniały. Moc rzeczy, które czuje tylko ta kobieta, co pierwszą miłość przeżyła, ty wiesz. Tobie natura wmówiła w południa późno zmierzchające dni piękno tak nieskończone, jakim z warg spływa szczęśliwy los szczęśliwych ludzi, co we dwoje jeden świat mają i jeden głos… {Z „Requiem”, przeł. W. Hulewicz; poniżej: John William Waterhouse „Maidens picking Flowers by a Stream (study)”, 1911}

Poniedziałek, 7 kwietnia 2014 o 13:31 UTC+02

Już mi teraz niczego nie trzeba, przetłumaczone są barwy nieba na szmery i wonie. I nieskończenie piękny mają ton, jak dzwon. Cóż mi po książce? W drzewach wiatr przewraca karty; znam sens w tych słowach zawarty i czasem je cicho powtarzać śmiem. A śmierć, co ścina oczy jak kwiaty, moich oczu nie znajdzie… {„Ślepa”, przeł. W. Hulewicz; poniżej: Maurice Denis „Avril”, 1891}

Czwartek, 3 kwietnia 2014 o 10:04 UTC+02

Wiosna wróciła. Jak dziecko ze szkoły, co umie wiersze, jest ziemia znów młoda, dużo, o, dużo wierszy… Za mozoły długiej nauki – nagroda. Masz wolne, ziemio, pełna wesela, ścigaj się z dziećmi… {Z „Sonetów do Orfeusza”, przeł. M. Jastrun; poniżej: Camille Pissarro „Printemps. Pruniers en flours. Pontoise”, 1877}

Poniedziałek, 31 marca 2014 o 19:48 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Paryż przełomu wieków, niezrównane miasto z owym „przepychem nieba i światła”, ulicami „płynącymi niczym strumienie, w nieprzerwanym trwaniu, na każdym kroku obiecując jakieś barwne odkrycia”, różnił się jednak od współczesnej metropolii. Poniższa fotografia przedstawia dziedziniec Luwru w roku 1910, a więc na długo przed wzniesieniem słynnej szklanej piramidy. {Fot. Paris Avant, Les Frères Seeberger}

Sobota, 29 marca 2014 o 19:20 UTC+01

Rainer Maria Rilke dodał(a) nowe zdjęcie.

{Świat wczorajszy} Oto wypędzono mnie jak sługę przyłapanego na złodziejstwie, bez uprzedzenia, z małego domku, gdzie kiedyś przyjaźń Pańska mnie życzliwie umieściła… Czuję się tym do głębi zraniony. Lecz ja Pana rozumiem. Jakże często Go rozumiałem podczas naszych wspólnych niezapomnianych kontemplacji. Jestem przekonany, że nie ma drugiego człowieka w moim wieku, który potrafiłby tak Pana rozumieć, pojmować wielkość Pańskiego życia i podziwiać je z tak pełną świadomością. A oto teraz, wielki Mistrzu, staje się Pan dla mnie niewidzialny, jakby jakimś wzlotem uniesiony w Pańskie nieba. Ja już Pana więcej nie zobaczę – lecz podobnie jak dla apostołów, co pozostali w smutku i osamotnieniu, zaczyna się teraz dla mnie życie, które będzie sławić Pański niedosiężny przykład i w Panu znajdzie pokrzepienie, swe prawo i siłę. Obaj jesteśmy zgodni co do tego, że istnieje w życiu jakaś sprawiedliwość, która spełnia się powoli, lecz bezbłędnie. W niej pokładam całą swą nadzieję. Ona naprawi pewnego dnia błąd, jakiego Pan się dopuścił wobec człowieka, który nie ma możności ni prawa odkryć przed Nim wnętrza swego serca. {Rilke w liście pożegnalnym do Rodina, przeł. W. Markowska; poniżej: Rodin przed swym Myślicielem, w tle popiersie Victora Hugo, fotografia Edwarda Steichena, 1902}

Piątek, 28 marca 2014 o 20:43 UTC+01

Rainer Maria Rilke dodał(a) nowe zdjęcie.

{Świat wczorajszy} W gruncie rzeczy było w nim coś ze snoba, gorzej – awanturnika. Kiedyś w przystępie złego humoru powiedziałam mu to w oczy. Jego błękitna krew, jego arystokratyczne pochodzenie to czysta imaginacja. {Loulou Albert-Lazard w rozmowie z Maurice'em Betzem, przeł. W. Markowska} Na dłuższe pobyty Rilke często wybierał pałace, wieże, po trosze dzięki przypadkowi, częściowo zaś zawdzięczając to swym przyjaźniom, które mu je otwierały, ale też i dlatego, że czuł do nich skłonność, którą często ośmieszano i fałszywie sobie tłumaczono, podobnie jak to, że tak droga była mu myśl o tym, że pochodzi ze starego szlacheckiego rodu. W rzeczywistości łączyło się to u niego z tęsknotą za jakąś mocną, bezpieczną osłoną, była to dla niego swego rodzaju atrapa, za którą można się było ukryć… {Lou Andreas-Salomé w swych wspomnieniach, przeł. W. Markowska} {Poniżej: paryska śmietanka towarzyska zgromadzona na Hippodrome de Longchamp, fotografia Edwarda Steichena z roku 1907}

Niedziela, 23 marca 2014 o 18:56 UTC+01

O czuli, wchodźcie niekiedy śmielej w oddech, co waszych ust nie spragniony, niech się na waszych policzkach rozdzieli, drży poza wami, znów połączony. O wy zbawieni, o pełni chwały, jakbyście byli serca zarodem. Łuki dla grotów i cele strzały, przez łzy świecicie uśmiechem młodym. Niech was ciężary żadne nie trwożą, znów je oddajcie ziemskiej planecie; ciężkie są góry, ciężkie są morza. Nawet w dzieciństwie zasiane w ziemię drzewa zbyt ciążą: nie udźwigniecie. Ale powietrza… ale przestrzenie… {Z „Sonetów do Orfeusza”, przeł. M. Jastrun; poniżej: Giovanni Segantini „Love at the Fountain of Life”, 1896}

Piątek, 21 marca 2014 o 19:20 UTC+01

Wielbij, o serce, ogrody, te nie poznane ni razu, niedosiężne, za szkłem zamknięte ogrody. Jasne, przejrzyste jak szkło: Ispahanu, Szirazu chwal niezrównane, róże opiewaj i wody. Okaż im, serce, że są zawsze przy tobie. Że ich figowy owoc tobie dojrzewa. Że są dla ciebie niby powietrze, śród drzewa unaocznione w kwietnej gałązek ozdobie. {Z „Sonetów do Orfeusza”, przeł. A. Pomorski; poniżej: Maurice Denis „Printemps”, 1897}

Środa, 19 marca 2014 o 21:23 UTC+01

Dziewczyno, to: że kochaliśmy w sobie nie jedno, przyszłe, ale wrzenie nieprzeliczonych narodzin; nie jedno dziecko, lecz ojców, którzy jak gruz górskich złomów na naszym dnie spoczywają; lecz suche łożysko rzeki pradawnych matek; — lecz cały niemy krajobraz pod chmurną lub jasną zasłoną losu: — to cię ubiegło, dziewczyno. {Z „Elegii duinejskich”, przeł. M. Jastrun; poniżej: Paul Albert Besnard „Bather with Child and Swan by the Sea”, 1905}

Niedziela, 16 marca 2014 o 19:02 UTC+01

Tak, pragnęły cię wiosny. Żądała gwiazda niejedna… Lecz jeśli tęsknisz, zaśpiewaj o kochających; wciąż jeszcze nie dość jest nieśmiertelne ich rozsławione uczucie. {Z „Elegii duinejskich”, przeł. M. Jastrun; poniżej: Claude Monet „Le Printemps”, 1886}

Czwartek, 13 marca 2014 o 11:58 UTC+01

To zawsze jest świat, a nigdy Nigdzie bez nie: nie strzeżona przejrzystość, którą wdycha się i wie, wie nieskończenie i nie pragnie… Gdyby nie zasłaniali sobie świata kochankowie, staliby blisko tego, zdumieni… Każdemu z nich jak gdyby z przeoczenia otwarto przestrzeń za drugim… {Z „Elegii duinejskich”, przeł. M. Jastrun; poniżej: Dante Gabriel Rossetti „Carlisle Wall (The Lovers)”, 1853}

Poniedziałek, 10 marca 2014 o 18:14 UTC+01

A jednak w czujnym i ciepłym zwierzęciu jest ciężar, troska wielkiej melancholii. Bo też mu ciąży zawsze to, co nas niekiedy obezwładnia — przypomnienie… Spójrz, niepewna pewność ptaka, co niemal zna podwójność swej genezy, jakby był duszą Etruska, zmarłego, którego proch przyjęła głąb grobowca, ale z postacią leżącą na wieku. {Z „Elegii duinejskich”, przeł. M. Jastrun; poniżej: sarkofag etruski, okres późnoklasyczny, lata 350–300 p.n.e.}

Piątek, 7 marca 2014 o 19:54 UTC+01

O, uśmiech, pierwszy uśmiech, ten nasz uśmiech. Jakżeśmy czuli wspólnie: wdychać zapach lip, wsłuchać się w ciszę parku — nagle wzajem patrzeć na siebie, dziwić się — po uśmiech. W owym uśmiechu było przypomnienie zająca, który właśnie w tamtej stronie igrał na łące; to było dzieciństwo uśmiechu. Już poważniejszy się zdawał ruch łabędzia, przydany mu, którego później ujrzeliśmy, gdy dzielił staw na dwie połowy cichego zmierzchu. — I skłony wierzchołków wobec czystego, ubiegającego przyszłość nocnego nieba powściągnęły uśmiech ukrócając go przed zachwyconą przyszłością w twarzy. {„Początek miłości”, przeł. M. Jastrun; poniżej: Harrington Mann „Young woman with a mandolin”, 1901}

Poniedziałek, 3 marca 2014 o 20:54 UTC+01

Rainer Maria Rilke dodał(a) nowe zdjęcie.

{Świat wczorajszy} Jakże inaczej w Paryżu! Bo, pomyśl tylko, Lou, byłem tam sześć dni, w końcu października. Serce chętnie szło naprzeciw tamtejszym wspomnieniom nawet z ich bliznami, od pierwszego momentu poczułem jakiś ozdrowieńczy powiew i potok tych tysięcy przemian, nowych i starych, niepojętych, nie do wysłowienia, począł krążyć w mojej świadomości. {Rilke w liście do Lou Andreas-Salomé, 31 XII 1920, przeł. W. Markowska; na fotografii poniżej: turystka przed hotelem Ritz, Paryż, rok 1920}

Niedziela, 2 marca 2014 o 19:49 UTC+01

Rainer Maria Rilke dodał(a) nowe zdjęcie.

{Świat wczorajszy: La Belle Époque} „Rozmyślania, spokój, samotność – mam tu wszystko, czego pragnąłem” – pisze poeta po przyjeździe do Paryża w roku 1902. {Na zdjęciu poniżej: paryski Place Vendôme, 1890}

Piątek, 28 lutego 2014 o 16:54 UTC+01

Rainer Maria Rilke dodał(a) nowe zdjęcie.

{Świat wczorajszy: Rilke i Rodin} Zamilkł na chwilę, po czym odezwał się z cudowną powagą w głosie: Il faut travailler, rien que travailler. Et il faut avoir patience. Trzeba pracować, każdego dnia. I otulić się cierpliwością. {Z listu Rilkego do Klary Westhoff, 5 IX 1902; na fotografii (ze zbiorów Musée Rodin) Rilke w towarzystwie Rodina i Rose Beuret}

Środa, 26 lutego 2014 o 18:58 UTC+01

Rainer Maria Rilke dodał(a) nowe zdjęcie.

{Świat wczorajszy: Rilke i Rodin} Opowiadał o sztuce, marszandach, o swej samotności; wypowiedział wiele pięknych słów, których sens zdołałem raczej przeczuć niż zrozumieć, gdyż często mówił nader niewyraźnie i spiesznie. Wciąż powracał do tematu piękna, które objawia się we wszystkim temu, kto go pragnie i potrafi właściwie zrozumieć, rozprawiał o rzeczach i ich wewnętrznym życiu… I wciąż, wciąż wspominał o pracy. Odkąd pogardza się pracą fizyczną, owym zaiste ciężkim rzemiosłem – mówił – zatracono całkiem jej istotę. W całym Paryżu znam ledwie pięciu czy sześciu ludzi, którzy naprawdę pracują. Cała reszta się bawi… {Z listu Rilkego do Klary Westhoff, 5 IX 1902; fotografia ze zbiorów Musée Rodin}

Sobota, 22 lutego 2014 o 19:40 UTC+01

Tylko do tych, co kochają, boskie dochodzą znaki, bo w snach, pełnych wód, odbijają kwiaty, kamienie, ptaki. {„Gwiazdy, śpiący i duchy…”, przeł. M. Jastrun; poniżej: Marc Chagall „Le Bouquet devant la fenêtre”, 1959}

Wtorek, 18 lutego 2014 o 20:03 UTC+01

Wy, coście kochały mnie za znikomy początek miłości do was, od której zawsze odchodziłem, w obliczu waszym świat mi bowiem cały, skoro kochałem, zmieniał się we wszechświat, w którym już zastać was nie mogłem… {Z „Elegii duinejskich”, przeł. A. Pomorski; poniżej: Paul Gauguin „Three Tahitians”, 1899}

Sobota, 15 lutego 2014 o 18:52 UTC+01

Czekajcie… smak… umyka w popłochu. Muzyki okruch, szum, tupot na łące —: Dziewczęta ciepłe, dziewczęta milczące, owoc doznania wytańczcie po trochu! Tańcz pomarańczę. Niech aurę ojczystą cieplejszy kraj rozpromieni dojrzale, tchnijcie nim z siebie. Zapłońcie, odsłońcie zapach z zapachu! {Z „Sonetów do Orfeusza”, przeł. A. Pomorski; poniżej: Edgar Degas „Tancerki”, 1884}

Czwartek, 13 lutego 2014 o 21:35 UTC+01

Gdyż w tym, co się dzieje, czujecie czyste istnienie. Tak obiecujecie sobie niemal wieczność od uścisku. A jednak, gdy pierwszych spojrzeń lęk was opuści, i wytrzymacie tęsknotę przy oknie i pierwszą wspólną przechadzkę po ścieżkach ogrodu: kochankowie, czy jeszcze jesteście sobą? {Z „Elegii duinejskich”, przeł. M. Jastrun; poniżej: Auguste Rodin „L'Éternel Printemps”, 1884}

Wtorek, 11 lutego 2014 o 19:29 UTC+01

Ach, na brzeg inny, biada, cóż się tam weźmie? Patrzenia nie, tutaj wyuczonego powoli, ani żadnego zdarzenia. Żadnego. A więc cierpienie. Więc nade wszystko ciężar bytu, więc długie doświadczenie miłości — a więc coś jawnie niewyrażalnego. {Z „Elegii duinejskich”, przeł. A. Lam; poniżej: Camille Claudel „La Valse”, 1889-90}

Sobota, 8 lutego 2014 o 19:04 UTC+01

Patrz, drzewa są, domy zamieszkiwane przez nas jeszcze trwają. My tylko mijamy obok wszystkiego jak fala powietrza. I sprzysięga się wszystko, by nas przemilczeć, może na wpół jak hańbę, na wpół jak niewyrażalną nadzieję. {Z „Elegii duinejskich”, przeł. M. Jastrun; poniżej: Edvard Munch „Plaża”, 1888}

Czwartek, 6 lutego 2014 o 10:41 UTC+01

Nie tylko wszystkie poranki lata – nie tylko kiedy się w dzień przemieniają i promienieją przed wschodem… Nie tylko drogi, nie tylko łąki w zmierzchu, nie tylko po późnej burzy oddychająca przejrzystość, nie tylko sen nadchodzący i przeczuwanie, wieczorem… lecz noce! lecz pod wysokim niebem noce letnie, lecz gwiazdy, gwiazdy Ziemi. O, kiedyś być umarłym i znać je w nieskończoność, te wszystkie gwiazdy: gdyż jak, jak, jak o nich zapomnieć! {Z „Elegii duinejskich”, przeł. M. Jastrun; poniżej: Frederick Cayley Robinson „Two Girls by a Table Look out on a Starry Night”, 1905}

Poniedziałek, 3 lutego 2014 o 18:30 UTC+01

My, trwoniciele cierpień. Jakże je przewidujemy, na smutne trwanie, czy nie zakończą się może. Ale są przecież naszym zimującym listowiem, naszym ciemnym barwinkiem; są jedną z pór utajonego roku – nie tylko porą – są miejscem, osadą, leżem, ziemią, siedzibą. {Z „Elegii duinejskich”, przeł. M. Jastrun; poniżej: Paul Cézanne „The Turn in the Road at Auvers”, 1873}

Sobota, 1 lutego 2014 o 17:34 UTC+01

Rainer Maria Rilke dodał(a) nowe zdjęcie.

Przed stu laty Rilke poznaje listownie Magdę von Hattingberg, pianistkę wykształconą pod okiem Ferruccia Busoniego. To Magda, zwana przez Rilkego Benvenutą, wprowadzi poetę w świat muzyki, grając dlań utwory Haendla, Bacha, Scarlattiego. „Świat przemienia się w ów wspaniały żywioł… moje serce napełnia niewymowne szczęście. Pani muzyka rozbrzmiewa przede mną jak pora roku, która pewnego dnia nadejdzie… Nie pozwól, droga Przyjaciółko, by ten nowy, miły oku płomień zagasł, nawet jeśli tylko z rzadka mogę dorzucić drobne ziarenko żywicy mego serca, byś nasyciła się jego zapachem”.

Środa, 29 stycznia 2014 o 16:55 UTC+01

Dłużą się szkolne lęki i udręki w wyczekiwaniu, w nudzie otępiałej. Czasie samotny, czasie ociężały… I wreszcie na dwór: w ulic wir zawrotny, gdzie biją wodotryski, błyski, dźwięki, w ogrodach świat już nie w zasięgu ręki —. Iść przez to wszystko w swej odzieży małej, w inności swej w idących ciżbie całej —: czasie dziwaczny, czasie bezpowrotny, czasie samotny. {„Dzieciństwo”, przeł. A. Pomorski; poniżej: Camille Pissarro „Portrait of Félix Pissarro”, 1881}

Niedziela, 26 stycznia 2014 o 21:42 UTC+01

Spójrz, nie kochamy jak kwiaty, kwiaty jedynie z jednego roku; kiedy kochamy, wlewa się w nasze żyły sok z niepamiętnych czasów. {Z „Elegii duinejskich”, przeł. M. Jastrun; poniżej: Stanisław Wyspiański „Eliza Pareńska”, 1902}

Piątek, 24 stycznia 2014 o 18:35 UTC+01

A jednak czujesz swą samotność jak nigdy; czy widzisz mnie, nie wiem; bom jest jak powiew, co gaju dotknął, ale ty jesteś drzewem. {Z „Księgi obrazów”, przeł. M. Jastrun; poniżej: Aristide Maillol „Girl between flowers and leaves”, 1893}

Poniedziałek, 20 stycznia 2014 o 18:47 UTC+01

Dwa wieczory. Powaga, rozmowy, cisza; świece się dopalają, po czołach krążą cienie. Samotni z nadmiaru towarzystwa, milczący z nadmiaru współczucia. Pożegnanie jest prawdziwym rozejściem się. Czarne drzewa, ogromne krzaki, głosy jasne wśród nocy, dziwnie znajome; błądzenie pośród gwiazd. {Z „Dziennika schmargendorfskiego”, przeł. T. Ososiński; poniżej: Alice Pike Barney „Waterlily”, 1900}

Niedziela, 19 stycznia 2014 o 08:33 UTC+01

A ty czekasz, wciąż czekasz na jedno, co twe życie bezmiernie wzbogaci; na wielkość, na coś niezwykłego, że nawet kamienie się zbiegną, że otchłań się w tobie zatraci. {„Wspomnienie”, przeł. A. Lam; poniżej: Georges Seurat „La promenade du matin”, 1885}

Środa, 15 stycznia 2014 o 20:34 UTC+01

Znasz ptaki nocy? Z niektórymi jestem nawet spokrewniony, ale z czasem straciłem z nimi kontakt. Och, z czasem wszystko traci ze sobą kontakt, tylko wbrew czasowi można pozostać razem. {Fragment „Figurines pour in ballet”, przeł. T. Ososiński; poniżej: Louise Abbéma „Elegant Woman on a Winter's Walk”}

Niedziela, 12 stycznia 2014 o 18:30 UTC+01

W jednej chwili wszystko wokół mnie pociemniało. Sam nie wiem, gdzie jestem. Czuję jedynie, że znajduję się pośród obcych mi ludzi, że muszę jechać cały dzień i jeszcze jeden, i trzeci, by w końcu znaleźć się przy Tobie – a może po to, by rozstać się z Tobą. {Z „Dziennika florenckiego”, przeł. W. Markowska; poniżej: Irving Ramsey Wiles „Her Leisure Hour”, 1925}

Piątek, 10 stycznia 2014 o 19:45 UTC+01

Spojrzyj: wszystko moje się oddala, liść po liściu tracę przeszłość ciemną. Tylko uśmiech twój jak gwiazda się zapala ponad tobą i potem nade mną. {„Ofiara”, przeł. M. Jastrun; poniżej: John Singer Sargent „A Gust of Wind”, 1887}

Poniedziałek, 6 stycznia 2014 o 18:57 UTC+01

Ach, to tu płynęliśmy wytrwale, w tej przestrzeni upychali ciasnej wszystkie fale swego serca, żądzy i niemocy własnej, i dla kogo, kogo, w jakiej dali? Dla obcego, co nas źle zrozumiał, dla innego, który przyjść nie umiał, dla ich sług, którzy nas powiązali, i dla wiatru wiosną, co przeszumiał, i dla ciszy, którą piorun spali. {Z „Wierszy rozproszonych”, przeł. A. Pomorski; poniżej: Claude Monet „Les Peupliers, automne”}

Piątek, 3 stycznia 2014 o 18:48 UTC+01

Daj jej milczenie, by dusza spokojnie powrócić mogła w zmienne fale życia i aby rosła, mądrze i radośnie, nim ją zniewoli twa czuła muzyka. Patrz, jak już słabiej uderza skrzydłami: tak, marzycielu, lot jej zmarnotrawisz, że wątłe pióra, zszargane pieśniami, nie dźwigną duszy nad mymi murami, gdy ją przywołam, by przyjaciół bawić. {„Muzyka”, przeł. A. Lam; poniżej: John Singer Sargent „The Black Brook”, 1908}

Środa, 1 stycznia 2014 o 20:01 UTC+01

Z ufnością winniśmy rozpocząć ten długi rok, nowy, nieskalany, pełen rzeczy nigdy niezaznanych… {Rilke w liście do Klary Westhoff; poniżej: James McNeill Whistler „Nokturn w czerni i w złocie”, 1877}

Niedziela, 29 grudnia 2013 o 19:01 UTC+01

Wciąż tak samo, choć znamy krajobraz miłości… wciąż od początku na przechadzkę we dwoje wychodzimy pod stare drzewa i wciąż tak samo kładziemy się pośród kwiatów, twarzą do nieba. {Z „Wierszy rozproszonych”, przeł. A. Pomorski; poniżej: John Singer Sargent „The Brook”, 1907}

Piątek, 27 grudnia 2013 o 20:09 UTC+01

Święte pożegnanie: gdy to, co jest naszym wnętrzem, nas otacza jako najbardziej wypróbowana dal, jako druga strona powietrza: czysto, ogromnie, już nie do zamieszkania. {„Muzyka”, przeł. M. Jastrun; poniżej: Childe Hassam „The South Ledges, Appledore”, 1913}

Wtorek, 24 grudnia 2013 o 15:28 UTC+01

Nieustraszeni, gdybyście wiedzieli, jak tu na waszych twarzach zapatrzonych jaśnieje przyszłość… {„Zwiastowanie pasterzom”, z tomu „Życie Maryi”, przeł. A. Lam; poniżej: El Greco „Adoración de los Pastores", 1612/1614, Prado}

Poniedziałek, 23 grudnia 2013 o 21:36 UTC+01

Nic nie należy do nas. Lekko kładziemy dłoń wokół szyj nadłamanych kwiatów… Jak aniołowie drzwi oznaczają tych, których mają ratować, tak dotykamy tej lub tamtej rzeczy… W najskrytszym pozorze. Dający znaki. Nic więcej. {„Elegia. Do Maryny Cwietajewej-Efron”, przeł. M. Jastrun; poniżej: John Singer Sargent „The Green Dress”, 1912}

Sobota, 21 grudnia 2013 o 21:09 UTC+01

Perły się toczą. Ach, czy zerwał się jeden ze sznurów? Lecz cóż by pomogło, gdybym je znów nanizał: brak mi ciebie, podtrzymująca je, silna klamro, ukochana. {„Perły się toczą”, przeł. M. Jastrun; poniżej: John Singer Sargent „Cashmere shawl”, 1910}

Środa, 18 grudnia 2013 o 21:14 UTC+01

Czuję, jak z dniem każdym rośnie samotność, jak ta ziemia, pozbawiona barw i cieni, staje się coraz większa, rozleglejsza, jak odsłaniają się w dali szerokie przestrzenie… Chcę przeżyć tu jesień. Chcę osłonić się zimą, zakopać się w niej, by żaden kolor mnie nie zdradził. Pragnę zatonąć w śniegach, marząc o wiośnie… {Z „Dziennika z Worpswede”, przeł. W. Markowska; poniżej: Vincent van Gogh „Paysage enneigé”, 1888}

Sobota, 14 grudnia 2013 o 21:06 UTC+01

Rainer Maria Rilke dodał(a) nowe zdjęcie.

Po raz pierwszy moje myśli o Pani przepełnia jedynie gorycz… Jakże inaczej wyglądałoby moje życie, gdybyś roztoczyła Pani opiekę nad moją samotnością… Wyjeżdżam roztargniony i znużony. Proszę nie zapominać, że samotność jest moim przeznaczeniem, że nie wolno mi nikogo pragnąć, że cała moja siła ma swe źródło właśnie w owym odosobnieniu… Błagam tych, którzy mnie kochają, by pokochali moją samotność… {Rilke w liście do Mimi Romanelli, napisanym w Wenecji 11 maja 1910 roku; poniżej: John Singer Sargent „Most Westchnień”, 1905}

Środa, 11 grudnia 2013 o 21:37 UTC+01

Trochę czytać, odpoczywać, wyglądać oknem, cieszyłoby mnie to wszystko, gdybym zdołał poczuć się tutaj u siebie i nie rozpływać w tęsknocie. Ogarnia mnie przerażenie, gdy pomyślę, jak potrafiłem trawić godziny patrząc przez lunetę i widząc swe zbawienie w każdej przechodzącej kobiecie, a przecież na pewno żadna z nich nie mogła mi dać szczęścia, mojego szczęścia najbardziej samotnych godzin. {Z listu do Lou Andreas-Salomé, przeł. W. Markowska; poniżej: Joaquín Sorolla y Bastida „María en la playa de Zarauz”, 1910}

Niedziela, 8 grudnia 2013 o 17:02 UTC+01

Zimy… potajemne skupienie ziemi. Gdy wokół umarłych w czystym nawrocie soków zbiera się śmiałość, męstwo jutrzejszych wiosen. {„O Lacrimosa”, przeł. A. Pomorski; poniżej: Claude Monet „Route de Giverny en hiver”, 1885}

Piątek, 6 grudnia 2013 o 21:10 UTC+01

Może dasz się pocieszyć: mróz, grudy, zdrętwienie zwiastują już jutrzejsze miękkie tchnienie. {„Zimowe stance”, przeł. M. Jastrun; poniżej: Claude Monet „Soleil d'hiver, Lavacourt”, 1880}

Środa, 4 grudnia 2013 o 20:12 UTC+01

Rainer Maria Rilke dodał(a) nowe zdjęcie.

Sto trzydzieści osiem lat temu, 4 grudnia roku 1875, w Pradze czeskiej przychodzi na świat René Karl Wilhelm Johann Josef Maria Rilke. Starodawnego rycerskiego rodu stałość w podstawie łuku brwi wynika. Dziecięcy w oczach błękit, a u spodu lęk i pokora… Czoła złość nie znaczy, spojrzenie chętniej w dół i w cień umyka. Dziś mija także pierwszy rok istnienia niniejszej strony. „Rilke w słowach i obrazach” to już ponad pięćset wpisów i reprodukcji. Dziękujemy za wszystkie miłe słowa, polubienia i komentarze. {Fragment wiersza „Autoportret z roku 1906” w przekł. A. Pomorskiego; poniżej: Rilke na portrecie pędzla Helmutha Westhoffa z roku 1901}

Środa, 4 grudnia 2013 o 08:42 UTC+01

Jesteśmy tu może tylko po to, by powiedzieć: dom, most, studnia, brama, dzbanek, owocowe drzewo, okno — najwyżej: kolumna, wieża… Ale powiedzieć, zrozum, o, powiedzieć tak, jak nawet samym rzeczom nie marzyło się nigdy. {Z „Elegii duinejskich”, przeł. M. Jastrun; poniżej: Dora Maar „Deux personnages dans un paysage”}

Niedziela, 1 grudnia 2013 o 13:50 UTC+01

Lato twym własnym było domem, gdzie rzeczy na miejscu stoją, jak w dal równiny nieznajomej musisz wejść w duszę swoją. Wielka samotność się zaczęła, twe dni ogłuchły w pustkowie, z twych zmysłów ręka wiatru zdjęła świat jak zwiędłe listowie. {Z „Księgi godzin”, przeł. M. Jastrun; poniżej: Claude Monet „Chemin à travers la forêt, effet de neige”, 1870}

Piątek, 29 listopada 2013 o 19:37 UTC+01

Dla innych byłem gwałtownością wiatru, gdym ich tarmosząc, wzywał. Tam byłem, gdzie anioły goszczą, gdzie światło w nicość się rozpływa — Lecz Bóg głęboką jest ciemnością. {Z „Księgi godzin”, przeł. M. Jastrun; poniżej: Paul Cézanne „Montagne Sainte-Victoire”, 1906}

Środa, 27 listopada 2013 o 09:28 UTC+01

Posłanie twoje na płatku róży, kochana. A ciebie samą zgubiłem… Znienacka, na dwa tysiąclecia przed tym nowym stworzeniem, którym się napawamy wyczuwając dotykiem, nagle: twarzą w twarz z tobą narodzę się w oku. {„Przyjście”, przeł. A. Pomorski; poniżej: Jacques-Augustin Pajou „Bacchante tenant un tambour de basque, avec deux enfants” (detal), Luwr}

Niedziela, 24 listopada 2013 o 17:02 UTC+01

Komu ani pałace, ani więc śmiałość ogrodów, ani wzlot, ani opadanie starych fontann, ani czas zatrzymany w obrazach czy też posągów wiekuista postawa nie spłoszą, nie odmienią już duszy, ten niech przejdzie ponad tym i niech czyni swe dzienne sprawy; gdzie indziej czyha na niego wielkość: gdzie indziej go ona dopadnie… {Z „Wierszy rozproszonych”, przeł. A. Pomorski; poniżej: John Singer Sargent „Florence Fountain, Boboli Gardens”, 1907}

Sobota, 23 listopada 2013 o 17:26 UTC+01

Pochwalone niech będą miasta, życia jak niegdyś pełne (na którem w podziwie patrzał) wielkie gwiazdozbiory Ziemi. Niech więc stoję w obliczu tego, co mija; nie oskarżając, ale wciąż jeszcze w zachwyceniu… {Z „Wierszy rozproszonych”, przeł. A. Pomorski; poniżej: Childe Hassam „Quai du Louvre”, 1889}

Piątek, 22 listopada 2013 o 18:26 UTC+01

Ty, narodzona z zatraty, niezapomniana, święto już niepojęte, wino u niewidzialnych ust… {„Gong”, przeł. A. Pomorski; poniżej: Childe Hassam „Listening to the Orchard Oriole”, 1902}

Środa, 20 listopada 2013 o 10:41 UTC+01

Cóż się dzieje ze łzami? — Brzemię ich mnie napełniało, aż przyćmiłam się, zblakłam, na zgięciach już połyskliwa, aż krucha, pusta się stałam, aż wysączyło mnie całą. {„Dwa wiersze”, przeł. A. Pomorski; poniżej: Guy Rose „Marguerite”, 1918}

Poniedziałek, 18 listopada 2013 o 18:10 UTC+01

Miałżebym jeszcze raz wiosny doczekać, raz jeszcze tej czarnej ziemi najbliższą zabezpieczoną przyszłość przyjąć za własny los? {Z „Wierszy rozproszonych”, przeł. A. Pomorski; poniżej: John Singer Sargent „Home Fields”, 1885}

Sobota, 16 listopada 2013 o 19:04 UTC+01

Przebłyski zwiodły mnie, gwiazdy: obym ja nie był spostrzegł, żeś ty nigdy nie przyszła… {Z „Wierszy rozproszonych”, przeł. A. Pomorski; poniżej: John Singer Sargent „In a Gondola (Jane de Glehn)”, 1904}

Piątek, 15 listopada 2013 o 10:25 UTC+01

Rainer Maria Rilke dodał(a) nowe zdjęcie.

{Świat wczorajszy} Pozostałem w Meudon mniej więcej do godziny trzeciej. Czasem podchodził do mnie Rodin, zadawał pytania, zamieniał kilka słów, nieistotnych. Język jest dla nas barierą zbyt trudną do przełamania. Ofiarowałem mu dziś me wiersze – gdyby tylko mógł je przeczytać… {Rilke w liście do Klary Westhoff, 2.09.1902; poniżej: Eleonora Duse, Rodin oraz Armand Dayot w Meudon, rok 1905}

Środa, 13 listopada 2013 o 09:21 UTC+01

Rainer Maria Rilke dodał(a) nowe zdjęcie.

{Świat wczorajszy} Rodin nie doznał niczego, co nie znalazłoby odzwierciedlenia w jego sztuce. Dzieło rozkwitało wokół niego. On sam nie zatracił się, nawet w owych latach, gdy brak pieniędzy zmuszał go do podjęcia niegodnej pracy; nie zagubił samego siebie, gdyż jego przeżycia nie pozostawały jedynie niespełnionym zamysłem, pod wieczór bowiem urzeczywistniał swe pragnienia, zrodzone w świetle dnia. Wszystko przyoblekało się zawsze w realny kształt. Rzecz to bowiem najważniejsza, iżby nie poprzestawać na płonnych marzeniach, skrytych pragnieniach, na poddawaniu się nastrojom, lecz bezustannie i niezłomnie przeobrażać wszystko w rzeczy. {Rilke w liście do Klary Westhoff, 5.09.1902; poniżej: Rodin na fotografii wykonanej przez Alvina Langdona Coburna, rok 1907}

Poniedziałek, 11 listopada 2013 o 20:34 UTC+01

Tylko tchnieniem jest próżnia, a ta zielona pełnia pięknych drzew: odetchnieniem! My jeszcze napełnieni oddechem, dziś jeszcze natchnieni, liczymy to powolne ziemi oddychanie, której pośpiechem jesteśmy. {„Ô Lacrimosa”, przeł. M. Jastrun; poniżej: Claude Monet „Soirée à Argenteuil”, 1876}

Niedziela, 10 listopada 2013 o 10:54 UTC+01

Ty, już dorosła, ja o tobie dziś myślę. Już nie jak dziecko zatrwożone, prawie jak Bóg w jego radosnej chwale. Jeśli te chwile nie będą stracone, życie w nas winno wznieść, jakże wspaniale, gmachy z zapachu, które będą lśnić. {„Szkice z dwóch wieczorów zimowych”, przeł. M. Jastrun; poniżej: Claude Monet „Aleja”, 1878}

Sobota, 9 listopada 2013 o 10:47 UTC+01

Więc nie przeoczyliśmy, nie utraciliśmy owych wnętrz, ku nam skłonionych, owych naszych przestrzeni… I tylko kochająca, samotna — och, przy nocnym oknie… {Z „Elegii duinejskich”, przeł. M. Jastrun; poniżej: Jan Vermeer „Dziewczyna czytająca list”, ok. 1659}

Środa, 6 listopada 2013 o 09:58 UTC+01

A jednak, gdy pierwszych spojrzeń lęk was opuści, i wytrzymacie tęsknotę przy oknie i pierwszą wspólną przechadzkę po ścieżkach ogrodu: kochankowie, czy jeszcze jesteście sobą? {Z „Elegii duinejskich”, przeł. M. Jastrun; poniżej: Balthus „Dormeuse”, 1943}

Wtorek, 5 listopada 2013 o 09:41 UTC+01

Nie dopuść, aby dzieciństwo, tę nieopisaną wierność niebian, przekreślić miał los… {Z „Wierszy rozproszonych”, przeł. A Pomorski; poniżej: Balthus „Thérèse”, 1938}

Niedziela, 3 listopada 2013 o 11:26 UTC+01

Czemu chce Pan wykluczyć ze swojego życia jakiekolwiek zaniepokojenie, wszelki ból, wszelkie przygnębienie? Czemu chce Pan się dręczyć pytaniem, skąd to wszystko może się brać i dokąd zmierza? Przecież Pan wie, że znajduje się Pan w stanie przemian, i niczego tak bardzo nie pragnie, jak przekształcenia siebie. {Z „Listów do młodego poety”, przeł. J. Nowotniak; poniżej: Edvard Munch „Kjærlighet og smerte”, 1895}

Piątek, 1 listopada 2013 o 18:49 UTC+01

Ale to: śmierć całą, śmierć, co przed życiem jeszcze się zjawiła, bez gniewu, tak łagodnie zawrzeć w sobie, to nie do opisania. {Z „Elegii duinejskich”, przeł. A. Pomorski; poniżej: Odilon Redon „Nuages en fleurs”, 1903}

Środa, 30 października 2013 o 09:50 UTC+01

Nie powinien Pan tedy lękać się, gdy wznosi się przed Panem smutek, tak wielki, jakiego Pan jeszcze nigdy nie widział, kiedy w Pana dłoniach i we wszelkim działaniu drga niepokój jak światło i cień chmur. Musi Pan myśleć, że coś się z Panem dzieje, że życie nie zapomniało o Panu, że trzyma Pana w ręku; nie pozwoli Panu upaść. {Z „Listów do młodego poety”, przeł. J. Nowotniak; poniżej: Hans Olaf Heyerdahl „Przy oknie”, 1881}

Wtorek, 29 października 2013 o 09:23 UTC+01

Ale pośrodku zbroi rycerza, za najciemniejszym pierścieniem, czyha i myśli Śmierć zza pancerza; Kiedyż przejasnym mignieniem na stal tę runie klinga, co mści… {„Rycerz”, przeł. W. Hulewicz; poniżej: Gustave Moreau „Ballada”, 1885}

Niedziela, 27 października 2013 o 19:25 UTC+01

Rycerz wyrusza, odziany w stal, na koniu w szumiący świat; a w świecie jest wszystko: jest dzień i jest dal, jest wróg i jest druh, i jest bal wśród sal, i jest maj, i dziewczyna, jest las i jest gral, i Boga pełen jest każden cal, i wszędy Jego jest ślad. {„Rycerz”, przeł. W. Hulewicz; poniżej: Dante Gabriel Rossetti „How Sir Galahad, Sir Bors and Sir Percival Were Fed with the Sanct Grael; but Sir Percival's Sister Died by the Way”, 1864}

Niedziela, 27 października 2013 o 08:55 UTC+01

Czy to nie skryty podstęp tej Ziemi, co umie milczeć, jej, która zniewala kochanków, by w ich uczuciu wszystko ich zachwycało? {Z „Elegii duinejskich”, przeł. M. Jastrun; poniżej: Wassily Kandinsky „Para jeźdźców", 1906}

Sobota, 26 października 2013 o 20:28 UTC+02

Nawet najwidzialniejsze szczęście daje się poznać nam wtedy, gdy je przemienimy w sobie. {Z „Elegii duinejskich”, przeł. M. Jastrun; poniżej: Frederick Childe Hassam „Sonata”, 1893}

Sobota, 26 października 2013 o 09:04 UTC+02

Bo każdej z was była dana tylko jedna godzina, może nie cała, miarą czasu niewymierzalna, między dwiema chwilami, gdy każda z was miała własne istnienie. {Z „Elegii duinejskich”, przeł. M. Jastrun; poniżej: Frank W. Benson „The Reader”, 1910}

Środa, 23 października 2013 o 21:42 UTC+02

Dziewczęta, od was uczą się poeci to wypowiedzieć, czym jesteście same; od was się uczą dalekiej przestrzeni, tak jak wieczory od gwiazd niedosiężnych biorą naukę, czym się wieczność staje. {„O dziewczętach”, przeł. A. Lam; poniżej: Paul Cézanne „Jeune fille italienne se reposant sur son coude”, 1900}

Poniedziałek, 21 października 2013 o 19:29 UTC+02

{Rilke młodzieńczy} Piękno rozdawaj szczodrym gestem bezmyślnie i niebacznie. Milczysz. Za ciebie mówi: jestem… {„Inicjał”, przeł. A. Pomorski; poniżej: Vittorio Zecchin „Le mille e una notte”, 1914}

Niedziela, 20 października 2013 o 10:33 UTC+02

{Rilke młodzieńczy} Tak musisz rozumieć godziny: Rosnąć, nie przejąć się lękiem. Być dźwiękiem… {Z „Dziennika schmargendorfskiego”, przeł. T. Ososiński; poniżej: Ernest Biéler „L'Eau mystérieuse”, 1911}

Sobota, 19 października 2013 o 09:35 UTC+02

Jesień, wszystko, co zielone, odchodzi. Zostaje tylko głęboki brąz wrzosowisk, które zawsze wyglądają jak leżące w cieniu jakichś wielkich i niewidzialnych rzeczy, i czarne drewno małych mostków nad kanałami przypominającymi czarne szkło. Nagie drzewa. Żółte liście u ich stóp, a w koronach nieustanny wiatr. Pnie brzóz, jasne jak metal… A między nimi ciemna staruszka o dziwnie długich ramionach. Czy to tylko jesień? Nie, to coś więcej. To: śmierć. {Z „Dziennika schmargendorfskiego”, przeł. T. Ososiński; poniżej: Paul Gauguin „Krajobraz”, 1885}

Piątek, 18 października 2013 o 18:47 UTC+02

Zbliżaliśmy się ku sobie poprzez rozmowę i milczenie. To było bardzo ciche doświadczenie, jakby cały świat poruszał się o kilka tonów ciszej. {Z „Dziennika schmargendorfskiego”, przeł. T. Ososiński; poniżej: James Abbott McNeill Whistler „Symphony in White, No. 2: The Little White Girl”, 1864}

Środa, 16 października 2013 o 21:13 UTC+02

Czemuż, gdy taki wieczny tu istniał, nie ufamy wciąż jeszcze bytowi ziemskiemu? Zamiast na tym, co mija, z powagą uczyć się uczuć, czy po to, by się przechylić ku jakim, w przyszłości, przestworom? {„Do Hölderlina”, przeł. M. Jastrun; poniżej: John Singer Sargent „Scuola di San Rocco”, 1903}

Niedziela, 13 października 2013 o 20:40 UTC+02

Czy myślisz, że naprawdę twoje lekkie zjawienie tak nim wstrząsnęło, lotna jak powiew poranny? Choć zatrwożyłaś mu serce, to jednak starsze trwogi uderzały na niego przy najlżejszym dotyku. Wołaj go, lecz go nie zdołasz wywołać z ciemnego kręgu. Prawda, on pragnie… {Z „Elegii duinejskich”, przeł. M. Jastrun; poniżej: Berthe Morisot „Etude au bord de l'eau”, 1864}

Sobota, 12 października 2013 o 21:51 UTC+02

Panie: już czas. Tak długo lato trwało. Rzuć na zegary słoneczne twój cień i rozpuść wiatry na niwę dojrzałą. {„Dzień jesienny”, przeł. M. Jastrun; poniżej: Francis Picabia „Le Canal de Moret, effet d'Automne", 1909}

Piątek, 11 października 2013 o 20:24 UTC+02

W tobie pogrążone, wejrzenie moje niknie porastając w ciebie i wciąż się osadzając mrokiem w twym od widoku zasłoniętym sercu. {„Do Lou Andreas-Salomé”, przeł. A. Pomorski; poniżej: Edward Cucuel „Słońce jesienne”}

Czwartek, 10 października 2013 o 10:34 UTC+02

Nie wspominam bowiem: jestem, a to, czym jestem, wzrusza mnie ze względu na ciebie. Nie w tych odnajduję ciebie wystygłych już, ożałobionych miejscach, z których odeszłaś; nawet myśl, że ciebie nie ma tam, jeszcze ciepło twoje chowa, prawdziwsza niż twój brak. {„Do Lou Andreas-Salomé”, przeł. A. Pomorski; poniżej: Józef Mehoffer „Słońce majowe", 1911}

Poniedziałek, 7 października 2013 o 18:51 UTC+02

Są to bowiem chwile, w których wstąpiło w nas coś nowego, coś nieznanego; nasze uczucia milkną w lękliwym zakłopotaniu, wszystko w nas się wycofuje, powstaje cisza, a w niej stoi pośrodku i milczy coś nowego, czego nikt nie zna. {Z „Listów do młodego poety”, przeł. J. Nowotniak; poniżej: Kazimierz Stabrowski „Akt kobiety na tle pawich piór”, ok. 1900}

Niedziela, 6 października 2013 o 20:16 UTC+02

Żebym kiedyś u granic strasznego przejrzenia radość i chwałę zaśpiewał przyzwalającym aniołom… Żeby moja twarz strumieniejąca rozpromieniła mnie; żeby niepozorny płacz zakwitł. {Z „Elegii duinejskich”, przeł. M. Jastrun; poniżej: Kazimierz Sichulski „Anioł”, 1911}

Sobota, 5 października 2013 o 20:36 UTC+02

Każ się napełnić ostatnim owocom; niech je dwa jeszcze ciepłe dni opłyną, znaglij je do spełnienia i wpędź z mocą ostatnią słodycz w ciężkie wino. {„Dzień jesienny”, przeł. M. Jastrun; poniżej: Paul Gauguin „Martwa natura z jabłkami, gruszką i ceramiką”, 1889}

Piątek, 4 października 2013 o 19:18 UTC+02

Jabłka, gruszki, agrest i banany… Wszystko to, co wmawia śmierć i życie ustom… Smak przeczuwam niedoznany… W twarzy dziecka jego znajdź odbicie… {Z „Sonetów do Orfeusza”, przeł. A. Pomorski; poniżej: Paul Cézanne „Martwa natura z butelką rumu”, 1890}

Czwartek, 3 października 2013 o 19:15 UTC+02

A więc nie ciebie ona w swym porywie tak nawołuje? Któraż więcej postać tak do ostatka w sobie nas zatraca? Kim więcej stać się mamy i pozostać, gdy nieśmiertelność mija z naszym życiem? {„Śpiew kobiet do poety”, przeł. A. Pomorski; poniżej: „Ariadna dormida”, Prado}

Wtorek, 1 października 2013 o 16:39 UTC+02

Dziś byłby czas, żeby bogowie wyszli z zamieszkiwanych rzeczy… Bogowie, o bogowie! Często u nas bywali, śpiący w rzeczach i z pogodą budzący się, by obmyć w źródle… My – powtórzeniem. Tylko wy jesteście wiecznym początkiem. Świat się z wami budzi i błyska zaczyn w szczerbach naszych klęsk… {Z „Wierszy rozproszonych”, przeł. A. Pomorski; na fotografii: Artemida, I-II w. p.n.e, Luwr}

Poniedziałek, 30 września 2013 o 13:46 UTC+02

Kto teraz nie ma domu, nigdy mieć nie będzie. Kto teraz sam jest, długo pozostanie sam… {„Dzień jesienny”, przeł. M. Jastrun; poniżej: Armand Guillaumin „À la campagne”, 1895}

Sobota, 28 września 2013 o 19:59 UTC+02

Głosy, głosy. Nasłuchuj, moje serce, jak jeszcze tylko święci słuchali… Nie, żebyś mógł i zdołał przetrzymać głos Boga. Lecz słuchaj wielkiego powiewu, tej nieprzerwanej wieści, która kształtuje się z ciszy. {Z „Elegii duinejskich”, przeł. M. Jastrun; poniżej: Eugène Boudin „Trouville, marée haute”, 1894}

Czwartek, 26 września 2013 o 17:17 UTC+02

Świat był w twarzy ukochanej — ale nagle wylał się, wypłynął: świat jest z zewnątrz, świat nie do objęcia. {„Świat był w twarzy ukochanej”, przeł. M. Jastrun; poniżej: Marc Chagall „Panna młoda z wachlarzem”, 1911}

Środa, 25 września 2013 o 17:50 UTC+02

By z jej twarzy zrezygnowanej nie wypadło żadne z wielkich jej cierpień, niesie trwożnie, z wolna przez tragedie bukiet rysów związany bezładnie, piękny, choć już zwiędły, prawie luźny; czasem uśmiech zgubiony i późny z niego jak tuberoza wypadnie. {„Wizerunek”, przeł. M. Jastrun; poniżej: Amedeo Modigliani „Portret Jeanne Hebuterne w kapeluszu”, 1918}

Wtorek, 24 września 2013 o 21:03 UTC+02

Gdzież my jesteśmy? Porwani wirem, jak latawce bujamy lekko w pół wysokości, odarci powiewem z obrębów śmiechu. {Z „Sonetów do Orfeusza”, przeł. A. Pomorski; poniżej: Claude Monet „La Femme à l'ombrelle”, 1875}

Niedziela, 22 września 2013 o 19:13 UTC+02

Mieszkańcy wnętrza wyspy, urodzeni, by śnić i różne światy mylić we śnie, mrukliwie żyją; tu się mowę ceni, a każde zdanie służy jednocześnie za epitafium nieznanemu życiu, co nadpłynęło skądś i pozostało. {„Wyspa”, przeł. A. Pomorski; poniżej: Eugène Boudin „Marée Basse à Etaples”, 1886}

Sobota, 21 września 2013 o 19:55 UTC+02

Przyjacielu wielu dali, milczący, odczuj, jak twój oddech zwiększa przestrzeń… Na rozstaju zmysłów bądź w godzinę nocy tej z nadmiaru czarnoksięstwem, sensem jej niezwykłego spotkania. {Z „Sonetów do Orfeusza”, przeł. M. Jastrun; poniżej: Eugène Boudin „Antibes. Le point de Islet”}

Piątek, 20 września 2013 o 18:58 UTC+02

To moje przekleństwo. Od kiedy, próżną wiarą zaślepieni, uczniowie moi wykradli mnie z grobu, nie mam przystani, która by mnie skryła. Dopóki gwiazdy będą lśnić w potokach, dopóki słońce dolinom wzbudzonym słać będzie wiosnę z jej bachanaliami, dopóty będę wędrował po świecie. {Z „Chrystusowych wizji”, przeł. A. Lam; poniżej: Paul Gauguin „Żółty Chrystus”, 1889}

Piątek, 20 września 2013 o 12:46 UTC+02

I tak się błąkam jak zwiędnięty liść… Ja jestem sam tym starym Ahaswerem, umierającym co dzień, aby co dzień żyć; mój żal to jest ogromne nocne morze, nie mogę dać mu lądu ni poranka. {Z „Chrystusowych wizji”, przeł. A. Lam; poniżej: Odilon Redon „Chrystus pełen milczenia”, 1897}

Środa, 18 września 2013 o 10:36 UTC+02

A spośród gwiazd nocami w swą samotność zapada ziemia ciężka jak z kamienia. {„Jesień”, przeł. A. Pomorski; poniżej: Vincent van Gogh „Drzewo morwy”, 1889}

Wtorek, 17 września 2013 o 17:20 UTC+02

Opada liść, opada z oddalenia, ogołacając niebiańskie ogrody; opada gestem upartej niezgody. {„Jesień”, przeł. A. Pomorski; poniżej: Berthe Morisot „Kolory jesieni w Lasku Bulońskim”, 1888}

Poniedziałek, 16 września 2013 o 18:22 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Powietrze nieco chłodne, jak w pokojach, do których drzwi się śmierć zakrada… {Z tomu „Ofiary dla Larów”, przeł. A. Lam}

Poniedziałek, 16 września 2013 o 18:08 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Słońce Wenecji w mych włosach miksturę zamieni w złoto… {„Kurtyzana”, przeł. M. Jastrun}

Sobota, 14 września 2013 o 20:13 UTC+02

To zaś, co radość budzi, brało się znikąd. Nie z nas, skądś z boku. I znów rozproszy się w tłumie spieszących się ludzi, w niepokojach długiego roku. {Z „Sonetów do Orfeusza”, przeł. A. Pomorski; poniżej: Wassily Kandinsky „Park w St. Cloud z jeźdźcem”, 1906}

Sobota, 14 września 2013 o 10:47 UTC+02

Nie wierzcie, że los to coś więcej niż gąszcz dzieciństwa; jakże często prześcigałyście ukochanego, zdyszane, zdyszane po biegu szczęśliwym, donikąd, w wolną przestrzeń. {Z „Elegii duinejskich”, przeł. A. Lam; poniżej: Edvard Munch „Aske”, 1894}

Piątek, 13 września 2013 o 20:10 UTC+02

Czemu więc, jeśli już trzeba, porę istnienia na ziemi przebyć jak wawrzyn… czemuż tedy do ludzkiej przymuszać się doli — i unikając losu tęsknić za losem?… {Z „Elegii duinejskich”, przeł. M. Jastrun; poniżej: Pablo Picasso „Macierzyństwo”, 1905}

Czwartek, 12 września 2013 o 18:33 UTC+02

Jakżebym chętnie schronił się przed tęsknotą: O, gdybym mógł być, być chłopcem małym, gdybym mógł jeszcze być nim… {Z „Elegii duinejskich”, przeł. M. Jastrun; poniżej: Paul Cézanne „Chłopiec w czerwonej kamizelce”, 1888-1890}

Poniedziałek, 9 września 2013 o 20:42 UTC+02

My, zdani jedynie na siebie samych, nie znając się wzajem, samotniej znaczymy ścieżki… {Z „Sonetów do Orfeusza”, przeł. M. Jastrun; poniżej: Paul Cézanne „Rozmowa”, ok. 1873}

Niedziela, 8 września 2013 o 21:04 UTC+02

Bądź w przemianie nieustannym mijaniem. Czym jest twe bolesne doświadczenie? Jeśli napój gorzki, w wino się zamień. {Z „Sonetów do Orfeusza”, przeł. M. Jastrun; poniżej: John Everett Millais „Ofelia”, detal, 1852}

Sobota, 7 września 2013 o 21:32 UTC+02

A jednak, gdy pierwszych spojrzeń lęk was opuści, i wytrzymacie tęsknotę przy oknie i pierwszą wspólną przechadzkę po ścieżkach ogrodu: kochankowie, czy jeszcze jesteście sobą? {Z „Elegii duinejskich”, przeł. M. Jastrun; poniżej: John William Waterhouse „Lamia”, 1905}

Piątek, 6 września 2013 o 21:14 UTC+02

Czy to nie skryty podstęp tej Ziemi, co umie milczeć, jej, która zniewala kochanków, by w ich uczuciu wszystko ich zachwycało? {Z „Elegii duinejskich”, przeł. M. Jastrun; poniżej: John William Waterhouse „The Lady of Shalott”, 1888}

Czwartek, 5 września 2013 o 21:20 UTC+02

Kochankowie, wzajemnie zaspokojeni sobą, zapytam was o nasz sekret. Spleceni w uścisku… Wiem, że wasz dotyk jest błogi, gdyż pieszczota trwa nadal, gdyż miejsce, które osłaniacie, tkliwi, nie znika: gdyż w tym, co się dzieje, czujecie czyste istnienie. {Z „Elegii duinejskich”, przeł. M. Jastrun; poniżej: Theo van Rysselberghe „In the Shade of the Pines”, 1905}

Wtorek, 3 września 2013 o 20:22 UTC+02

Nie jesteśmy bezpiecznie zadomowieni w świecie, który chcemy zrozumieć. Zostanie nam może jakieś drzewo na stoku, byśmy je co dzień oglądali na nowo; zostanie wczorajsza droga i krnąbrna wierność przyzwyczajenia, któremu spodobało się u nas, i tak zostało, i nie odeszło. {Z „Elegii duinejskich”, przeł. M. Jastrun; poniżej: Paul Gauguin „Pejzaż z kobietami bretońskimi”, 1889}

Niedziela, 1 września 2013 o 20:14 UTC+02

O, cicho, cicho czyń przed jego oczyma swoje codzienne sprawy, prowadź go w pobliże ogrodu, mrokiem brzemienne oddaj mu noce… Zatrzymaj go w sobie… {Z „Elegii duinejskich”, przeł. A. Pomorski; poniżej: John William Waterhouse „Boreas”, 1903}

Niedziela, 1 września 2013 o 19:56 UTC+02

A ty sama, cóż wiesz — ty, która wywołałaś zamierzchłą przeszłość z kochającego. Jakie uczucia przekopywały się na jaw z odmienionych istot. {Z „Elegii duinejskich”, przeł. M. Jastrun; poniżej: John Singer Sargent „Zuleika”, 1907}

Sobota, 31 sierpnia 2013 o 20:10 UTC+02

Zawsze zwróceni ku istnieniu, tylko odbicie wolnej widzimy przestrzeni, przyćmione przez nas. {Z „Elegii duinejskich”, przeł. M. Jastrun; poniżej: Claude Monet „Promenada w pobliżu Argenteuil”, 1875}

Piątek, 30 sierpnia 2013 o 09:32 UTC+02

Ona podpala włosy swym spojrzeniem i nagle kunsztem zuchwałym, gwałtowna, wkręca swą całą suknię w środek ognia… {„Hiszpańska tancerka”, przeł. M. Jastrun; poniżej: Giovanni Boldini „Hiszpańska tancerka w Moulin Rouge”, 1905}

Środa, 28 sierpnia 2013 o 19:18 UTC+02

A ci, co nieledwie kochają, ślą sobie uśmiech, jeszcze nie pożegnania, zachodzi i wschodzi nad nimi gwiazdozbiorem ich los… {Z „Wierszy rozproszonych”, przeł. A. Pomorski; poniżej: Eleanor Fortescue-Brickdale „The deceitfullness of Riches”, 1901}

Poniedziałek, 26 sierpnia 2013 o 19:02 UTC+02

Gdyby nie zasłaniali sobie świata kochankowie, staliby blisko tego, zdumieni… Każdemu z nich jak gdyby z przeoczenia otwarto przestrzeń za drugim… {Z „Elegii duinejskich”, przeł. M. Jastrun; poniżej: Marc Chagall „Les fiancés de la tour Eiffel”, 1913}

Poniedziałek, 26 sierpnia 2013 o 18:54 UTC+02

Spojrzyj na kochających, ledwie wyznali z warg drżących, jak szybko kłamią. {Z „Pieśni Abelone”, przeł. M. Jastrun; poniżej: Edward Burne-Jones „Lament”, 1866}

Niedziela, 25 sierpnia 2013 o 11:48 UTC+02

Czy nie potrafiliśmy nigdy, my cienie i mary, przez nasze za wcześnie dojrzałe i znów więdnące zamiary zamącić tych letnich miesięcy ciszy zobojętniałej? {Z „Sonetów do Orfeusza”, przeł. M. Jastrun; poniżej: Paul Cézanne „Montagne Sainte-Victoire”, 1897}

Sobota, 24 sierpnia 2013 o 09:57 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Czy jeszcze coś pamiętasz z Rzymu, kochana Lou? Jakim pozostał w Twej pamięci? W mojej zostaną kiedyś tylko fontanny… Nie zapomnę nigdy odlanego z brązu pomnika Marka Aurelego na Kapitolu, pięknej marmurowej rzeźby w Muzeum Ludovisi, jakiejś kolumny gdzieś w małym zapomnianym kościółku… i może widoku opustoszałej Kampanii, jakiejś samotnej drogi pod wieczór i wielu smutków, jakie tu przeżyłem. {Z listu do Lou Andreas-Salomé, przeł. W. Markowska}

Czwartek, 22 sierpnia 2013 o 21:55 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Nie, z mej pamięci nie uleciał dzieciństwa dawny dom znajomy… {Z tomu „Ofiary dla Larów”, przeł. A. Lam}

Środa, 21 sierpnia 2013 o 19:59 UTC+02

Twój oddech przewiał nade mną; twój na surową dal rozdzielony uśmiech wszedł we mnie. {„Wielka noc”, przeł. M. Jastrun; poniżej: Édouard Manet „La Seine à Argenteuil”, 1874}

Poniedziałek, 19 sierpnia 2013 o 18:35 UTC+02

Zapadnij w siebie, porusz, odnów w sobie radość: w twym wnętrzu zgubił się jej promień. {„Zimowe stance”, przeł. M. Jastrun; poniżej: Édouard Manet „Sur la plage”, 1873}

Poniedziałek, 19 sierpnia 2013 o 09:43 UTC+02

Tu stoi śmierć, błękitnawy odwar w filiżance bez podstawki. {„Śmierć”, przeł. M. Jastrun; poniżej: Odilon Redon „Ofelia”, 1903}

Sobota, 17 sierpnia 2013 o 19:18 UTC+02

W końcu nie dbają o nas ci, którzy wcześnie odeszli, od bytu ziemskiego odwyka się lekko, jak się od piersi matki odłącza łagodnie. {Z „Elegii duinejskich”, przeł. M. Jastrun; poniżej: Gustav Klimt „Śmierć i życie”, 1908-1916}

Piątek, 16 sierpnia 2013 o 09:11 UTC+02

Ale to: śmierć całą, śmierć, jeszcze przed zaczęciem życia, tak łagodnie zawrzeć w sobie i bez gniewu, to nie do opisania. {Z „Elegii duinejskich”, przeł. M. Jastrun; poniżej: Paul Cézanne „Nature morte au crâne”, 1898}

Środa, 14 sierpnia 2013 o 09:54 UTC+02

A my, co o wznoszącym się szczęściu myślimy, poczulibyśmy wzruszenie, przerażające nas niemal, gdy to, co jest szczęściem, pada. {Z „Elegii duinejskich”, przeł. M. Jastrun; poniżej: Pierre Puvis de Chavannes „Kobieta nad brzegiem morza”, 1887}

Wtorek, 13 sierpnia 2013 o 13:25 UTC+02

Spójrz, umierający czyżby nie mieli przeczuwać, jak pełne pozoru wszystko, co czynimy… {Z „Elegii duinejskich”, przeł. M. Jastrun; poniżej: Eugene Delacroix „Śmierć Ofelii”, 1838}

Poniedziałek, 12 sierpnia 2013 o 12:18 UTC+02

Prócz własnej, własnej samotnej przechadzki nad krajobrazem bezsennym. {Z „Elegii do Maryny Cwietajewej-Efron”, przeł. M. Jastrun}

Niedziela, 11 sierpnia 2013 o 10:14 UTC+02

Godziny w dzieciństwie, gdy poza figurami było więcej niż przeszłość, a przed nami nie było przyszłości. {Z „Elegii duinejskich”, przeł. M. Jastrun; poniżej: Edvard Munch „Młoda kobieta nad brzegiem morza”, 1896}

Sobota, 10 sierpnia 2013 o 21:46 UTC+02

Tyś samotny, przyjacielu mój, bo zawsze… My w naszych gestach i w naszym słowie z wolna ze świata przywłaszczamy sobie może to, co najgroźniejsze i najsłabsze. {Z „Sonetów do Orfeusza”, przeł. M. Jastrun; poniżej: Edvard Munch „Rozstanie”, 1896}

Sobota, 10 sierpnia 2013 o 10:06 UTC+02

Rainer Maria Rilke dodał(a) nowe zdjęcie.

{Świat wczorajszy} Choć Rilke, jak zapewnia księżna Taxis, nigdy nie zawarł znajomości z d'Annunziem, przełożył m.in. jego wiersz „Consolatione” i w roku 1919 włączył go do tzw. Rękopisu dla Richarda von Kühlmanna. {Na fotografii Gabriele d'Annunzio w towarzystwie (najprawdopodobniej) Alessandry di Rudinì}

Sobota, 10 sierpnia 2013 o 09:46 UTC+02

Rainer Maria Rilke dodał(a) nowe zdjęcie.

{Świat wczorajszy} Gabriele d'Annunzio, włoski poeta i dramaturg, jeden z luminarzy epoki, jakich w swych zamkach i posiadłościach gościła księżna Marie von Thurn und Taxis.

Piątek, 9 sierpnia 2013 o 20:54 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Słońce dopiero co skryło się za horyzontem, spokojna tafla morza mieniła się głębokim lazurem. Zmierzch z wolna barwił wodę coraz ciemniejszym odcieniem. Wówczas poeta począł czytać nam obie elegie. A kiedy zapadła noc, usłyszeliśmy niezwykły wiersz, którego słowa pozwalają odczuć szum nawałnicy, tchnienie nocy i oddech nieskończoności, owo „Pradawne tchnienie morza…”. {Księżna Marie von Thurn und Taxis o pewnym niezapomnianym wieczorze w Duino; fot. E. Medeot}

Piątek, 9 sierpnia 2013 o 10:26 UTC+02

Rainer Maria Rilke dodał(a) nowe zdjęcie.

{Krajobrazy Rilkego} To niezrównane miasto z mozołem dzierży w obrębie swych murów jałowy, niezmienny, nieujarzmiony krajobraz, górę, szczerą górę, górę wizji – przeogromna wznosi się z niego ziemia, by tuż u wrót jej bramnych stać się światem, stworzeniem, górą i wąwozem… {Rilke w liście do księżnej Marie von Thurn und Taxis, Toledo, rok 1912}

Czwartek, 8 sierpnia 2013 o 10:15 UTC+02

Długie doświadczenie miłości — lecz samo niewysłowione. Ale później pośród gwiazd, cóż z tym począć… {Z „Elegii duinejskich”, przeł. M. Jastrun; poniżej: Childe Hassam „July Night”, 1898}

Czwartek, 8 sierpnia 2013 o 08:42 UTC+02

Każde minione przeżycie okazuje się potrzebne, najmniejsze zdarzenie jest jak zrządzenie losu, a sam los jest niczym cudowna, szeroka tkanina, w której jakaś nieskończenie delikatna ręka prowadzi każdą nić i układa obok setki innych… {Z „Listów do młodego poety”, przeł. J. Nowotniak; poniżej: Edvard Munch „Melancholia”}

Poniedziałek, 5 sierpnia 2013 o 12:31 UTC+02

Dokonało się dzieło spojrzenia, czyń teraz dzieło serca przy obrazach, co w tobie więzione… {RMR „Przemiana”, przeł. A. Pomorski}

Sobota, 3 sierpnia 2013 o 21:28 UTC+02

Rainer Maria Rilke dodał(a) nowe zdjęcie.

{Rilke enigmatyczny} Do milczącej ziemi powiedz: Płynę. Do śpieszącej wody powiedz: Jestem. {Z „Sonetów do Orfeusza”, przeł. M. Jastrun; poniżej: John Singer Sargent „Ponte San Giuseppe di Castello, Venice”, 1903}

Sobota, 3 sierpnia 2013 o 13:57 UTC+02

Rainer Maria Rilke dodał(a) nowe zdjęcie.

{Rilke enigmatyczny} Nigdzie, kochana, nie ma świata, prócz wewnątrz. Nasze życie umiera w przemianie. {Z „Elegii duinejskich”, przeł. M. Jastrun; poniżej: Edouard Manet „Wenecja, Canal Grande”, 1875}

Poniedziałek, 29 lipca 2013 o 21:17 UTC+02

Rainer Maria Rilke dodał(a) nowe zdjęcie.

{Rilke enigmatyczny} Każde miejsce szczęśliwe jest dzieckiem lub wnukiem rozstania… {Z „Sonetów do Orfeusza”, przeł. M. Jastrun; fot. AG Photographe}

Niedziela, 28 lipca 2013 o 17:26 UTC+02

Rainer Maria Rilke dodał(a) nowe zdjęcie.

{Rilke enigmatyczny} Dzień, który nie zapisał się w pamięci, w przyszłości może okazać się darem. {Z „Wierszy rozproszonych”, przeł. A. Pomorski; fot. AG Photographe}

Sobota, 27 lipca 2013 o 13:44 UTC+02

A gwiazdozbiór przyszłej miłości od dawna przecież już biegnie wśród gwiazd, jemu pisany. Jakaż pod jego znakiem serce kiedyś rozedrze mu zgroza, że zboczy z drogi ucieczki, by dać posłuch i ulec pogodnemu wpływowi. {RMR „Trwanie dzieciństwa”, przeł. A. Pomorski; poniżej: Pierre-Auguste Renoir „Estaque”, 1882}

Piątek, 26 lipca 2013 o 20:26 UTC+02

Ach, że to wy, kobiety bolesne wśród nas przechodzicie, nie bardziej niż my oszczędzane, a przecież szczęśliwością jak wieczność darzące. Wy, nieledwie strażniczki, tam gdzie nikt nie ustrzeże. Niby cieniste drzewo snu jest myśl o was dla roju samotnych. {RMR „Antystrofy”, przeł. A. Pomorski; poniżej: Pierre-Auguste Renoir „La Barque”, 1880}

Czwartek, 25 lipca 2013 o 20:23 UTC+02

Któż powie, co się z nami działo? Na co nie było nigdy czasu, wszystko to nadrabialiśmy. Popędem każdym młodości dojrzewałem zaraźliwej, tak dziwnie, kiedy ty, kochana, serce w najdziksze ubierałaś mi dzieciństwo. {RMR „Do Lou Andreas-Salomé”, przeł. A. Pomorski; poniżej: Pierre-Auguste Renoir „Kobieta pośród krajobrazu”}

Czwartek, 25 lipca 2013 o 15:24 UTC+02

Rainer Maria Rilke dodał(a) nowe zdjęcie.

Ci ludzie są cisi, a ich codziennego życia nie wypełnia zgiełk ni porywczość… {Z dziennika Lou Andreas-Salomé; poniżej: Rilke i Lou z Droszynem w majątku Nowinki, należącym do hrabiego Mikołaja Aleksiejewicza Tołstoja, rok 1900}

Środa, 24 lipca 2013 o 20:50 UTC+02

Rainer Maria Rilke dodał(a) nowe zdjęcie.

Czyż nawet chłopski poeta Droszyn nie podejmował nas w swej chacie? {Ze wspomnień Lou Andreas-Salomé, przeł. W. Markowska; poniżej: Rilke i Spirydon Droszyn podczas spotkania we wsi Nisowka nad Wołgą, lipiec 1900 roku}

Wtorek, 23 lipca 2013 o 08:39 UTC+02

Rainer Maria Rilke dodał(a) nowe zdjęcie.

{Świat wczorajszy} Jego postać była dla nas jakby jakąś bramą wiodącą do Rosji… {Lou Andreas-Salomé w swych wspomnieniach „Lebensrückblick”, przeł. W. Markowska; poniżej: Lew Tołstoj w Jasnej Polanie, pierwsza kolorowa fotografia portretowa wykonana w Rosji przez Siergieja Prokudin-Gorskiego, 23 maja 1908}

Sobota, 20 lipca 2013 o 20:50 UTC+02

Spójrz, przyszedłszy zaraz po zachodzie, na murawę w tej zmierzchowej chwili; czyż nie tak jest, jakbyśmy ją co dzień oszczędzając w sobie gromadzili, by jak radość na pół zapomnianą odczuć w nowej nadziei tę zieleń, jeszcze z mrokiem wnętrza przemieszaną… {RMR „Sad jabłoni”, przeł. M. Jastrun; poniżej: Claude Monet „Zachód słońca w Giverny", 1886}

Sobota, 20 lipca 2013 o 20:37 UTC+02

Czas się zatrzymał wokół mego zaczytania. I nagle światło na kartkach się jarzy, i wieczór się z zamętu słów wyłania, zachód… na wszystkich kartkach, które lśnią. Jeszczem nie podniósł oczu, a już długie wiersze nagle się rwą i już się toczą słowa, które wypadły z wątków, dokąd chcą… {RMR „Zaczytany”, przeł. M. Jastrun; poniżej: Claude Monet „Kobieta siedząca pod wierzbami", 1880}











Sobota, 20 lipca 2013 o 20:07 UTC+02

Tchnienie nocy bezdennej, morza powiewie do nikogo; sam nie wie ten, kto bezsenny, gdzie się schronić, jak się przed tobą bronić: nocny wietrze od morza… {RMR „Śpiew morza”, przeł. A. Pomorski; poniżej: Claude Monet „Étretat", 1883}

Czwartek, 18 lipca 2013 o 22:11 UTC+02

Rainer Maria Rilke dodał(a) nowe zdjęcie.

W małżeństwie, wedle mego odczucia, chodzi nie o to, by dzięki przerwaniu i przezwyciężeniu wszelkich granic stworzyć szybko jakąś wspólnotę, raczej nazwę dobrym małżeństwem takie, w którym każde będzie czuwać nad samotnością drugiego. {RMR w liście do Emanuela von Bodmana, przeł. W. Markowska; poniżej: rzadko publikowana fotografia Rilkego i Klary Westhoff tuż po ślubie, Westerwede, rok 1901}

Poniedziałek, 15 lipca 2013 o 12:51 UTC+02

Rainer Maria Rilke dodał(a) nowe zdjęcie.

Każda, nawet najbardziej zawikłana droga nabiera sensu, gdy na koniec doprowadza do ponownego spotkania z istotą taką jak Ty… {RMR do Lou Andreas-Salomé, przeł. W. Markowska; na fotografii: Lou von Salomé w roku 1882 w Zurychu}

Poniedziałek, 15 lipca 2013 o 12:39 UTC+02

Rainer Maria Rilke dodał(a) nowe zdjęcie.

Tylekroć sobie powtarzam, że jedynie dzięki Tobie wiąże mnie coś z tym wszystkim, co ludzkie, Tyś we mnie to zbudziła, jedynie dzięki Tobie przeczuwam to, oddycham tym, inaczej pozostałbym na uboczu spraw człowieka i stałbym się dla niego niezrozumiały. {RMR do Lou Andreas-Salomé, przeł. W. Markowska; na fotografii: Lou około roku 1902}

Sobota, 13 lipca 2013 o 18:39 UTC+02

Rainer Maria Rilke dodał(a) nowe zdjęcie.

{Rilke na starej fotografii} Wolfratshausen, lato roku 1897. Od lewej: monachijski architekt August Endell, rosyjski pisarz i krytyk literacki Akim Woliński, przyjaciółka Lou, baronówna Frieda von Bülow, Rilke oraz nieco zasłonięta Lou Andreas-Salomé. „Błogosławieństwem byłaś, wzniosłym ideałem, i stałaś się przepaścią, co mnie pochłonęła”.

Piątek, 12 lipca 2013 o 19:23 UTC+02

Sądzę, że małżeństwo nie zasługuje na tak wysoką ocenę, jaka się z nim związała w ciągu jego tradycyjnego rozwoju. Nikomu nie wpada na myśl żądać od kogoś, żeby był „szczęśliwy” – jednak gdy ktoś wstępuje w związek małżeński, bywa potem zdumiony, że nim nie jest! A przecież doprawdy nie to jest najważniejsze, czy się jest szczęśliwym w stanie bezżennym, czy też w małżeństwie. {RMR w liście do Emanuela von Bodmana, 17.01.1901, przeł. W. Markowska; poniżej: Edvard Munch „The Lonely Ones”, 1935}

Środa, 10 lipca 2013 o 21:50 UTC+02

Miłość to sprawa trudna. Wzajemna miłość między jednym człowiekiem a drugim to może najtrudniejsze, co na nas nałożono, najostateczniejsza próba i egzamin, to zadanie, wobec którego każde inne jest tylko przygotowaniem… Kto patrzy na to z całą powagą, ten zrozumie, że jak dla śmierci, która jest ciężka, tak i dla trudnej miłości nie znaleziono jeszcze żadnego wyjaśnienia, żadnego rozwiązania, nikt nie dał tu znaku, nikt nie wskazał drogi… {RMR „Listy do młodego poety”, przeł. W. Markowska; poniżej: Marc Chagall „Trzy świece”}

Środa, 10 lipca 2013 o 09:42 UTC+02

Miłość, polegająca na tym, że graniczą ze sobą dwie samotności, nawzajem się chroniąc i pozdrawiając. {RMR „Listy do młodego poety”, przeł. J. Nowotniak; poniżej: Pablo Picasso „Femme dormante”, 1904}

Poniedziałek, 8 lipca 2013 o 15:08 UTC+02

Aniołowie (podobno) częstokroć nie wiedzą przechodząc, czy wśród żywych są, czy wśród umarłych. Odwieczny nurt przez oba światy unosi wszystkie pokolenia zawsze ze sobą i szmer ich w oboim zagłusza żywiole. {RMR „Elegie duinejskie”, przeł. A. Pomorski}

Sobota, 6 lipca 2013 o 21:45 UTC+02

Rainer Maria Rilke dodał(a) nowe zdjęcie.

{Rilke na starej fotografii} Wielkanoc roku 1923. Poeta w towarzystwie swego mecenasa Wernera Reinharta oraz australijskiej wirtuozki skrzypiec Almy Moodie. Grając Bacha, Alma Moodie udzieliła starej wieży zamkowej Muzot „wielkiego chrztu muzyki”.

Piątek, 5 lipca 2013 o 13:36 UTC+02

Zapomnij, zapomnij, patrzmy teraz tylko, jak napierają gwiazdy przez rozjaśnione niebo nocy; jak księżyc przekracza ogrody. Czuliśmy od dawna, jak rozjaśnia się mrok; jak promień powstaje, biały cień w świeceniu ciemności. A teraz tylko wnikajmy w ten świat, księżycowy — {RMR „Zapomnij, zapomnij”, przeł. A. Lam}

Czwartek, 4 lipca 2013 o 21:08 UTC+02

To osobliwe, już nie mieć życzeń. To osobliwe, wszystko, co było związane, ujrzeć w przestrzeni rozpierzchłe. A być umarłym to trud i doganianie straty, aby odczuć powoli cząstkę wieczności. {RMR „Elegie duinejskie”, przeł. M. Jastrun; na fotografii ruiny świątyni Apollina na greckiej wyspie Naksos}

Wtorek, 2 lipca 2013 o 21:59 UTC+02

Rainer Maria Rilke dodał(a) nowe zdjęcie.

{Paryskie krajobrazy Rilkego} Jardin des Plantes, gdzie poeta obserwował zwierzęta, również po zamknięciu ogrodu dla publiczności, jako że wystarał się o autorisation d'artiste – i uczył się czekać, aż „rzeczy w swej sile uczynią coś z człowieka”.

Poniedziałek, 1 lipca 2013 o 20:16 UTC+02

Rainer Maria Rilke dodał(a) nowe zdjęcie.

{Paryskie krajobrazy Rilkego} Ogród Luksemburski, ulubione miejsce poety w Paryżu, do którego wystarczyło wstąpić, by odkryć „tę samą pełnię i obfitość życia, tę samą jego intensywność, tę samą miarę nawet w złym”.

Sobota, 29 czerwca 2013 o 21:39 UTC+02

Patrz na kwiaty, wierne temu co ziemskie, którym użyczamy losu z losu krawędzi, — ale kto wie! Gdy płaczą nad swym więdnieniem, tak, być ich żalem i do nas należy. Wszystko chce lotu. A my z ciężarem chodzimy, kładziemy go na wszystko, lubimy to brzemię; jakimż jesteśmy rzeczom mistrzem dolegliwym, bo dla nich wieczne dzieciństwo jest szczęściem. {RMR „Sonety do Orfeusza”, przeł. A. Lam; poniżej: Paul Cézanne „Le Vase Bleu”, 1889–1890, Musée d'Orsay}

Piątek, 28 czerwca 2013 o 20:46 UTC+02

Siebie, ziemio, użyczyć racz: niech ulepię naczynie. Życie moje, zapiekły płacz zawrzyj w tej czystej glinie. Przyjm, łzawnico uczynna, łzę, powstrzymywaną skrycie. Tylko Nigdzie jest złe, godziwe jest wszelkie bycie. {RMR „Wiersze rozproszone”, przeł. A. Pomorski; poniżej: Paula Modersohn-Becker „Worpsweder Landschaft”, 1908}

Czwartek, 27 czerwca 2013 o 20:22 UTC+02

Nigdy umarłym nie wzbraniałem odejść, oszołomiony ich pewnością celu, tak rychłym ich zadomowieniem w śmierci, ich, wbrew opinii, racją. Tylko ty, ty wracasz; muskasz mnie dotykiem, przy mnie krzątasz się, szukasz, o co by potrącić, by dźwięk cię zdradził. Nie odbieraj tego, co długo sobie przyswajałem. Słusznie; nie warto tęsknić za tym, co wzruszało. {RMR „Requiem. Pamięci przyjaciółki”, przeł. A. Pomorski; poniżej: Odilon Redon „Réflection”, 1900}

Wtorek, 25 czerwca 2013 o 20:25 UTC+02

To nam było pisane. Lotne skrzydlate mary. A nie w drętwej ciasnocie po nocy, pełnej niewiary, dzień, co spełznie w niewierze. Życia bliscy, naglący: praw swoich pewni niezbicie… {RMR „Pełnia sił”, przeł. A. Pomorski; poniżej: Henri Matisse „Intérieur à Nice”, 1919}

Poniedziałek, 24 czerwca 2013 o 21:27 UTC+02

Oby pokładał Pan coraz większą ufność w tym, co trudne, i we własnej samotności pośród innych. I niech Pan pozwoli, by życie się toczyło. Proszę mi wierzyć: życie zawsze ma rację, bez względu na wszystko. {RMR „Listy do młodego poety”}

Sobota, 22 czerwca 2013 o 19:49 UTC+02

Bądź cierpliwy wobec wszystkiego co niespełnione w twoim sercu. Spróbuj pokochać dręczące cię pytania, niczym zabarykadowane drzwi wiodące do nieznanych izb albo jak książki spisane w obco brzmiącym języku. Nie szukaj teraz odpowiedzi… Żyj samymi pytaniami. {RMR „Listy do młodego poety”; fot. S. Bürger}

Piątek, 21 czerwca 2013 o 19:57 UTC+02

Dziś byłby czas, żeby bogowie wyszli z zamieszkiwanych rzeczy… My — powtórzeniem. Tylko wy jesteście wiecznym początkiem. Świat się z wami budzi i błyska zaczyn w szczerbach naszych klęsk… {RMR „Wiersze rozproszone”, przeł. A. Pomorski; poniżej: Rydwan Apollina w ogrodach Wersalu, rzeźba dłuta Jean-Baptiste Tuby’ego, fot. JC NDiaye}

Czwartek, 20 czerwca 2013 o 18:56 UTC+02

Rainer Maria Rilke dodał(a) nowe zdjęcie.

Rodin… Jest największym z mocarzy, znakiem wznoszącym się ponad czasy, niedościgłym wzorcem, niedosiężnym cudem – a zarazem niewypowiedzianie samotnym, sędziwym człowiekiem, sam na sam ze swoją wielką starością. Widzisz, on niczego nie utracił, wszystko zbierał i gromadził wokół siebie przez całe swe długie życie, nic nie pozostawił w bezkształcie i wszystko urzeczywistnił; z jakiegoś zlęknionego, szukającego schronienia uczucia, z ruin jakiegoś marzenia, z rodzącego się przeczucia on już tworzył rzeczy… {RMR w liście do Lou Andreas-Salomé, przeł. W. Markowska; na zdjęciu: rzeźba w ogrodzie pałacu Biron, siedziby Musée Rodin; w tle rozświetlona kopuła Dôme des Invalides}

Wtorek, 18 czerwca 2013 o 18:47 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Udział nasz: nie znać wyjścia z ciemności zwodzącego nam dusze okręgu, zjawiasz się wśród naszych przeciwności i oświecasz je jak gór potęgę. Nas przewyższa blask twojego trwania, i zaledwie upadek nam pojąć; jak noc czysta wiosennego porównania dzielisz dzień od dnia pośrodku stojąc. {Fragment wiersza „Do Anioła”, napisanego przez Rilkego w miasteczku Ronda w południowej Hiszpanii (na zdjęciu) w styczniu 1913 roku (przekład M. Jastruna)}

Poniedziałek, 17 czerwca 2013 o 22:51 UTC+02

Ze wszystkich stron otaczali go kochający. Znalazł się w sytuacji boga, który na zapełnionym przez siebie świecie sam nie ma możliwości ruchu, tak że pozostaje mu tylko kierunek pionowy: zejście do piekieł lub wniebowstąpienie. Dlatego też miał wrażenie, że jest umarły, bo pozbawiony był tego, co ludzkie, nie będąc przy tym zdolnym do tego, co boskie. {RMR „Notatka”, przeł. T. Ososiński; poniżej: John William Waterhouse „Nymphs Finding the Head of Orpheus”, detal, 1900}

Poniedziałek, 17 czerwca 2013 o 21:05 UTC+02

W czasie, gdy cała jego natura gorąco tęskniła za tym, by kochać, z bólem zdał sobie sprawę, że nie odnajdzie przedmiotu swojej miłości… Wszystkie te szczere twarze, które się do niego cisnęły, zasłaniały mu widok na nieśmiałą, pochyloną twarz nieznajomej ukochanej. Przeczucie jej rysów słabło w nim wobec wyrazistości tych, którzy przyszli, by go kochać. Stracił orientację… Nie potrafił już marzyć: cała jego przyszłość minęła. {RMR „Notatka”, przeł. T. Ososiński; poniżej: Dante Gabriel Rossetti „The Beloved”, 1865, Tate Britain}

Niedziela, 16 czerwca 2013 o 13:43 UTC+02

Jak bliski, jak pojęty kraj cierpienia pod surowego nieba jednią. Rzekłbyś, horyzontalnie zamyślona twarz w poziomym trwaniu wobec głębokości świata. {RMR „Ô Lacrimosa”, przeł. M. Jastrun; poniżej: John Singer Sargent „In a Punt”, 1889}

Sobota, 15 czerwca 2013 o 22:00 UTC+02

Tylko rzeczy przemawiają do mnie. Dzieła Rodina, gotyckie katedry, sztuka antyku, wszystkie przedmioty, które osiągnęły doskonałość. One to ukazały mi prawdziwe wzorce, otworzyły mi oczy na pełen ruchu, żywy świat, widziany zwyczajnie i po prostu, bo tylko on może stać się bodźcem do twórczości. {RMR w liście do Lou Andreas-Salomé, przeł. W. Markowska; poniżej: Auguste Rodin „Paolo et Francesca dans les nuages”, Musée Rodin}

Piątek, 14 czerwca 2013 o 20:56 UTC+02

Droga Lou, kiedy mi się ukazujesz we śnie – co mi się czasem zdarza – wówczas ów sen i pamięć o nim są mi przez cały dzień bardziej rzeczywiste aniżeli cała codzienna rzeczywistość, są dla mnie światem i życiem. {RMR w liście do Lou Andreas-Salomé, przeł. W. Markowska; poniżej: Balthus „Ètude pour le Rêve I”, 1935}

Czwartek, 13 czerwca 2013 o 20:48 UTC+02

Myślę o Tobie każdej chwili dnia, wszystkie me uczucia i niepokoje towarzyszą Ci po wszystkich drogach. Każde tchnienie wiatru, które Ci muśnie czoło, złoży Ci pocałunki moich warg, sen każdy przemówi do ciebie moim głosem. {RMR w liście do Lou Andreas-Salomé, przeł. W. Markowska; poniżej: Gustav Klimt „Pocałunek”, 1907/08}

Środa, 12 czerwca 2013 o 21:10 UTC+02

Nie to jedynie stanowi o wartości, że dwoje ludzi poznaje się wzajemnie, ważniejsze, by się poznali we właściwym czasie i wspólnie święcili głębokie, pełne ciszy chwile, gdy razem snują swe marzenia, by móc się burzom wspólnie przeciwstawić. Iluż to ludzi mija się ze sobą, gdyż nie znaleźli czasu, by się do siebie wzajem przyzwyczaić; zanim dwoje istot potrafi razem dzielić zły los, musi przedtem zaznać ze sobą szczęścia, zachować wspólne piękne wspomnienia, tylko one bowiem mogą przywołać na ich wargi przyjazny uśmiech i jednaką tęsknotę w sercach. {RMR w liście do Lou Andreas-Salomé, przeł. W. Markowska; poniżej: Gustav Klimt „Spełnienie”, 1905}

Wtorek, 11 czerwca 2013 o 18:47 UTC+02

Wszystko zasadza się na cierpliwym dorastaniu, a potem – rodzeniu. Dać możliwość doskonalenia się każdemu wrażeniu i każdemu ziarnu uczucia całkowicie w środku, w ciemności, w tym, co niewypowiedziane, w nieświadomym, w sferze, której nie sięga nasze rozumienie, i oczekiwać z głęboką pokorą i cierpliwością godziny nadejścia nowej jasności: wyłącznie to jest życie dla sztuki… {RMR „Listy do młodego poety”, przeł. J. Nowotniak}

Niedziela, 9 czerwca 2013 o 21:12 UTC+02

Lecz my, pragnący tak wielkich tajemnic, którzy tak często z rozpaczy czerpiemy moc błogiej przemiany… {RMR „Elegie duinejskie”; poniżej: Gustave Moreau „Hésiode et la Muse”, 1891, Musée d'Orsay}

Sobota, 8 czerwca 2013 o 19:06 UTC+02

Jestem niezadowolony z siebie, gdyż żyję bez codziennej pracy, znużony, w ciągłym smutku. Kiedy wreszcie, Lou, to moje mizerne życie stanie się bogatsze, kiedy ta nieudolność, ociężałość i przygnębienie przemienią się w zwykłą prostą radość, za którą tak tęsknię? {Rilke w liście do Lou Andreas-Salomé, przeł. W. Markowska}

Piątek, 7 czerwca 2013 o 21:26 UTC+02

Rainer Maria Rilke dodał(a) nowe zdjęcie.

{Krajobrazy Rilkego} „Naszym oczom ukazuje się całe życie nad brzegami – od życia ptaków aż po zwyczajny bieg życia wsi, brązowych i jednobarwnych, schodzących stopniami ku wielkiej, błogosławionej rzece. Gromady pasterzy i kupców, procesje pogrzebowe przeciskające się w pośpiechu, pojedyncze sylwetki kobiet noszących wodę” – pisał Rilke z podróży statkiem w górę Nilu aż do wyspy File i Asuanu, rozkoszując się „nocami, kiedy to bezmiar przestrzeni traktuje człowieka, jak gdyby był płatkiem róży”. {Poniżej: David Roberts „Ruiny świątyni na wyspie File”, 1838}

Piątek, 7 czerwca 2013 o 20:40 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Podczas swej podróży po Egipcie Rilke odwiedza gaj palmowy w pobliżu starożytnego Memfis, gdzie leżał kolosalny posąg Ramzesa II, „jak tylko leżeć może świat, sam ze sobą, pod pełnią przestrzeni”. {Fotografia pochodzi ze zbiorów Travelers in the Middle East Archive, autorem zdjęcia jest H. W. Dunning, rok 1905}

Środa, 5 czerwca 2013 o 22:01 UTC+02

Rainer Maria Rilke dodał(a) nowe zdjęcie.

Sław przed Aniołem świat, nie ten wyrażalny, przed nim próżno byś chełpił się przepychem uczuć; w bezmiarze, tam, gdzie on czuje stokrotnie, tyś nowicjuszem. Więc pokaż mu rzeczy zwykłe, co z pokolenia na pokolenie żyją w nas jako nasza własność, pod ręką, w spojrzeniu. Powiedz mu rzeczy. Stać będzie wstrząśnięty, jak stałeś u powroźnika w Rzymie lub u garncarza nad Nilem. {RMR „Elegie duinejskie”, przeł. M. Jastrun}

Wtorek, 4 czerwca 2013 o 22:51 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Ten niewiarygodny świat świątyń Karnaku, na który pierwszego wieczoru i znów wczoraj, przy świetle księżyca tuż po pełni, patrzyłem, patrzyłem, patrzyłem… Tam stoi kolumna o głowicy w kształcie kielicha, samotnie, jedyna, która przetrwała, i nie można jej objąć, tak wznosi się poza kres życia… O kolumnie tej wspomni Rilke w „Sonetach do Orfeusza”: Lub ta jedyna kolumna, kolumna w Karnaku, co przeżyła niemal wieczne świątynie. {Poniżej: dziedziniec świątyni w Karnaku, fot. T. Marciniak}

Wtorek, 4 czerwca 2013 o 22:37 UTC+02

Rainer Maria Rilke dodał(a) nowe zdjęcie.

{Krajobrazy Rilkego} 8 stycznia roku 1911 Rilke przybywa do Aleksandrii w Egipcie, kontynuując swą podróż po Afryce Północnej. Niezwłocznie udaje się stamtąd do Kairu. 10 stycznia rozpoczyna wyprawę statkiem w górę Nilu. Z Heluan wyrusza w kierunku Sakkary w pobliżu starożytnego Memfis, a następnie do Luksoru i Doliny Królów. Dociera aż do wyspy File, po czym z końcem miesiąca powraca do Kairu. 24 lutego wyjeżdża do Heluan, 29 marca zawita w Wenecji. {Ruiny świątyni w Karnaku, fot. T. Marciniak}

Niedziela, 2 czerwca 2013 o 21:18 UTC+02

Rainer Maria Rilke dodał(a) nowe zdjęcie.

Lecz my zostajemy, ach, dla nas chwałą jest kwitnąć, i w opóźnione wnętrze skończonego owocu wchodzimy, zdradzeni. W niewielu tak silnie wzbija się żądza działania, że stają natychmiast gotowi i jarzą się pełnią serca, kiedy namowa kwitnienia jak słodkie powietrze nocy młodość ich ust porusza, lekko dotyka ich powiek: to może bohaterowie lub wcześnie mający umrzeć, którym śmierć-ogrodniczka inaczej skręciła żyły. Ci wybiegają naprzód, wyprzedzając swój uśmiech jak w łagodnych wgłębionych obrazach Karnaku zaprzęg konny wyprzedza zwycięskiego króla. {RMR „Elegie duinejskie”, przeł. M. Jastrun, fot. M. Palinchak}

Sobota, 1 czerwca 2013 o 21:39 UTC+02

Łagodnym przemijaniem pokwitająca twarz spoczywa na czaszki płaszczyźnie dawnej, co winnicy skłonem opada, cała obrócona w stronę wszechświata, ku ognisku światła. {RMR „Głowa Amenofisa IV w Berlinie”, przeł. A. Pomorski} {Amenofis IV (Amenhotep IV, Echnaton), władca starożytnego Egiptu z XVIII dynastii, syn Amenhotepa III i królowej Teje, mąż królowej Nefertiti, ojciec faraona Tutanchamona. Reformator, próbował wprowadzić monoteizm, wiarę w jedynego boga Atona. Przeniósł stolicę z Teb do nowo wybudowanego miasta słońca Achetaton (horyzont Atona). Faraon przyjął też nowe imię Echnaton (blask Atona). Rilke podziwiał rzeźbę głowy faraona w Muzeum Egipskim (Neues Museum) w Berlinie. Poświęcił jej także wiersz „Głowa Amenofisa IV w Berlinie”}

Piątek, 31 maja 2013 o 09:06 UTC+02

Rainer Maria Rilke dodał(a) nowe zdjęcie.

Co pozostaje epoce, która wierzy, że najczystsza szczęśliwość istnieje w wiecznych niebiosach, a najkrwawsze cierpienie w płonącym piekle? Blask i mrok, miłość i nienawiść, tęsknota i rozpacz, spełnienie i wieczność, gniew i lękliwość – to wszystko nie do niej należy. Leży uboga i bezbarwna w samym środku tego wszystkiego i ma tylko jeden jedyny zmierzch ponad nocą i dniem. {RMR „Dziennik florencki”, przeł. B. Antochewicz, fot. AG Photographe}

Środa, 29 maja 2013 o 21:30 UTC+02

Czarna jest jeszcze wilgoć na moich, śpiącego, stopach, mało widoczna. To podobno rosa. Ach, więc ja, Judyta, wracam od niego, z polowego posłania, z namiotu, jego głowę odcedzam, po trzykroć pijaną krew. Winem pijaną, pijaną kadzidłem, pijaną mną — a teraz trzeźwą jak rosa. Nisko zwieszona głowa nad trawą o świcie; a ja urastam ponad własne kroki, ja w uniesieniu. {RMR „Powrót Judyty”, przeł. A. Pomorski} {Gustav Klimt „Judyta”, 1909, Wenecja, Galleria d'Arte Moderna}

Środa, 29 maja 2013 o 08:57 UTC+02

Serce, moje chwalebne serce, bij o przeciwny wiatr: to ja biegnę, ja biegnę, a szybciej głos we mnie, mój, którym wołać będę, ptasi krzyk, do miasta w nieszczęściu. {RMR „Powrót Judyty”, przeł. A. Pomorski} {Wiersz ten wywodzi się ze szkicu „Figurines pour un ballet”, powstałego w połowie lipca roku 1911. Monolog Judyty przerobił poeta później na samodzielny utwór prozą i wpisał go do podarowanego księżnej Marie Taxis tomiku} {Sandro Botticelli „Powracająca Judyta”, 1470, Uffizi}

Poniedziałek, 27 maja 2013 o 21:10 UTC+02

Rainer Maria Rilke dodał(a) nowe zdjęcie.

{Malarskie krajobrazy Rilkego} „Kiedy dotarliśmy do Werony, kazałam zatrzymać przed fasadą S. Zeno i poprowadziłam zdumionego poetę ku chórowi za głównym ołtarzem. Poddałam myśl, by przyjrzał się malowidłu Mantegni, widniejącemu ponad naszymi głowami. W opustoszałym wnętrzu kościoła unosiła się lekka woń kadzideł. Wiedziałam, jak bardzo Rilke uwielbiał otoczenie pełne harmonii, kiedy recytowano wiersze. I tak, z drżącym sercem przeczytałam mu półgłosem jego włoską «Judytę». Jakże się uradowałam, kiedy wyraził swe zadowolenie! Na zawsze pozostała dlań najmilszym spośród przekładów, na jakie się poważyłam”. {Księżna Marie von Thurn und Taxis w swym „Wspomnieniu o Rainerze Marii Rilkem”} {Andrea Mantegna „Poliptyk San Zeno” (detal), ok. 1457-1460, Werona, Basilica di San Zeno}

Niedziela, 26 maja 2013 o 21:56 UTC+02

Rainer Maria Rilke dodał(a) nowe zdjęcie.

{Malarskie krajobrazy Rilkego} Lecz kimże są, powiedz, owi wędrowni linoskoczkowie, ci nieco jeszcze szybciej niż my mijający, których od rana urabia, komu, komu na uciechę nigdy niesyta wola? O wy, których niegdyś dostało jak zabawkę cierpienie, kiedy jeszcze było małe… Gdzie, o gdzie jest to miejsce — noszę je w swoim sercu — tam, gdzie się długo nie mogli skojarzyć… {RMR „Elegie duinejskie”, przeł. M. Jastrun} {Pablo Picasso „Famille d'acrobates avec singe”, 1905}

Sobota, 25 maja 2013 o 20:47 UTC+02

Rainer Maria Rilke dodał(a) nowe zdjęcie.

{Malarskie krajobrazy Rilkego} „Jakąż radość przyniosło nam powtórne spotkanie z tymi wszystkimi rzeczami, tak drogimi naszemu sercu, rzeczami, o które drżeliśmy przez te lata wojny! Sta. Maria Gloriosa pędzla Tycjana, teraz znów na swoim miejscu nad głównym ołtarzem kościoła Frari, budziła nieopisane wrażenie. Unosząc się ku niebiosom, opromieniona jasnym światłem, jakiż tworzyła kontrast z zimną i duszną atmosferą Akademii!” {Księżna Marie von Thurn und Taxis w swym „Wspomnieniu” o ponownym spotkaniu z Rilkem w Wenecji w roku 1920} {Tycjan „Assunta” (fragment), 1518, Wenecja, Santa Maria Gloriosa dei Frari}

Piątek, 24 maja 2013 o 20:41 UTC+02

Rainer Maria Rilke dodał(a) nowe zdjęcie.

{Malarskie krajobrazy Rilkego} Podczas pobytu w Duino Rilke upodobał sobie nieduży buduar o bezpretensjonalnym wystroju, tchnący niezwykłym nastrojem intymności. Ściany pokryte były pięknymi, starymi materiami genueńskimi, które niemal niknęły pod obfitością sztychów, akwarel i pastelów. Wisiały na nich również fotografie wszelkiego formatu, zapełniając bez reszty niewielką przestrzeń pomiędzy malowidłami. „Jakże rozkoszne przeżywałam wieczory w moim niezwykłym pokoiku z chybotliwym fotelem, otoczona aniołami Melozza da Forli, Primaverą i Pensieroso, Centaurem i Nimfą o wielkich oczach, przed obliczem łagodnej Madonny na złotym tle, w towarzystwie Kassnera, Horatio Browna i naszego Serafico”. {Księżna Marie von Thurn und Taxis w swym „Wspomnieniu o Rainerze Marii Rilkem”} {Jeden z muzykujących aniołów, fresk Melozza da Forli z apsydy Basilica dei Santi Apostoli, obecnie w zbiorach Pinakoteki Watykańskiej}

Czwartek, 23 maja 2013 o 11:00 UTC+02

Kochający mogliby to wypowiedzieć cudownie, w powietrzu nocnym, gdyby umieli, gdyż może wszystko nas zataja. Patrz, drzewa są, domy zamieszkiwane przez nas jeszcze trwają. My tylko mijamy obok wszystkiego jak fala powietrza. {RMR „Elegie duinejskie”, przeł. M. Jastrun}

Wtorek, 21 maja 2013 o 21:38 UTC+02

Spójrz, niepewna pewność ptaka, co niemal zna podwójność swej genezy, jakby był duszą Etruska, zmarłego, którego proch przyjęła głąb grobowca, ale z postacią leżącą na wieku. I jak jest trwożne to, co latać musi, rzuciwszy łono. I jak przerażone sobą przeszywa powietrze, pęknięciem na filiżance. Tak ślad nietoperza przecina rysą porcelanę zmierzchu. {RMR „Elegie duinejskie”, przeł. M. Jastrun}

Poniedziałek, 20 maja 2013 o 20:19 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Zwiedzając Kairouan, „drugi, obok Mekki, wielki cel pielgrzymek mahometan”, Rilke odczuł „prostotę i żywość tej religii. Prorok jest wielki, a miasto należy do niego niczym imperium, niczym wizja… Wokół niego jedynie równina i groby, jak gdyby oblężone przez swych umarłych”. {Kairouan, Meczet Cyrulika oraz cmentarz, fotografia z początku XX wieku}

Poniedziałek, 20 maja 2013 o 19:51 UTC+02

Rainer Maria Rilke dodał(a) nowe zdjęcie.

{Krajobrazy Rilkego} W połowie grudnia roku 1910 Rilke dotarł do Tunisu. „Jest to kraj głębokiej i płomiennej wiary; trzeba tylko przypomnieć, iż to właśnie na tej ziemi wczesne chrześcijaństwo głęboko zapuściło swe korzenie – Kartagina i jej okolice to przecież ojczyzna św. Augustyna”. {Johann Georg Grimm „Uliczka w Tunisie (minaret oraz meczet Sidi Youssef Dey)”, 1874}

Niedziela, 19 maja 2013 o 18:00 UTC+02

Rainer Maria Rilke dodał(a) nowe zdjęcie.

{Krajobrazy Rilkego} W trakcie podróży po Afryce Północnej wziął Rilke udział w wycieczce do wąwozu El Kantara, stanowiącego „imponujące wrota pustyni”. {Wąwóz El Kantara, litografia ze zbiorów Library of Congress}

Sobota, 18 maja 2013 o 19:10 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Z balkonu swego pokoju w Biskrze Rilke mógł obserwować zatrzymujące się tam na noc karawany. „Miejscowość jest niewielka, lecz okolica przeogromna, pełna gajów palmowych i gór (…) rynek, kawiarnie, gracze w domino przykucnięci na matach, dwie uliczki pełne tancerek, tu i ówdzie słychać dźwięki piszczałek”. {Targ w Biskrze, rok 1899, litografia ze zbiorów Library of Congress}

Sobota, 18 maja 2013 o 19:01 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Podróż Rilkego po Afryce Północnej trwała od 19 listopada roku 1910 do 29 marca roku następnego. Poeta zwiedził Algierię i Tunezję, następnie Egipt. Wypłynął statkiem z Marsylii i udał się najpierw do Algieru, gdzie spędził około tygodnia, po czym wraz z towarzyszami podróży podążył w głąb lądu do Biskry. Dzielnica zamieszkana przez ludność tubylczą wyglądała dokładnie jak w opisach z kart „Księgi tysiąca i jednej nocy”. „Żebracy i tragarze kręcą się wokół jakby wiedzeni przeznaczeniem, Allah jest wielki i powietrza nie przeszywa inna władza oprócz Jego”. {Uliczka w Biskrze, rok 1899, litografia ze zbiorów Library of Congress}

Piątek, 17 maja 2013 o 20:55 UTC+02

Cóż są, o Panie, miasta możne? W zatraty, w zguby swej godzinie są jak ucieczka przed płomieniem i nic im nie jest pocieszeniem, i jako cień ich dzień pominie. A tam jest śmierć. Nie tamta, co ukłony już im w dzieciństwie dziwne zasyłała — tamta śmierć mała, byle zrozumiała; ale jak owoc cierpki i zielony w nich śmierć osobna, własna, niedojrzała. {RMR „Księga godzin”, przeł. A. Pomorski} {Raoul Dufy „Carnaval sur les Grands Boulevards”, 1903}

Czwartek, 16 maja 2013 o 19:15 UTC+02

Tyś mi jak wielka brama była, która się wnet otworzy. Tyś ucho ku mnie nakłoniła i moja pieśń się zagubiła w tobie jak w wielkim borze. Tak sen z tysiąca jednej nocy spełniłem tobie moim śpiewem. Bóg spojrzał na mnie: i olsnął patrzący… Ale ty jesteś drzewem. {RMR „Zwiastowanie”, przeł. M. Jastrun} {Heinrich Vogeler „Verkündigung”, 1901}

Środa, 15 maja 2013 o 21:25 UTC+02

Rainer Maria Rilke dodał(a) nowe zdjęcie.

Sugestywne państwo, sól i szkło ubóstwa wymieniające na skarby narodów. Piękna przeciwnego świata, która aż do swoich drobiazgów zdobniczych, pełna stoi uczajonych energii, co się rozgałęziały w coraz delikatniejszych nerwach – ta Wenecja. {RMR „Malte”, przeł. W. Hulewicz] {Pierre-Auguste Renoir „Wenecja. Pałac Dożów”, 1881}

Wtorek, 14 maja 2013 o 07:32 UTC+02

Trochę ziemi, co jest jak wypalona od słońca. Jakby się dłużył bez końca niedokonany gest uniesionej ręki dziewczęcej; nic jej nie trzeba więcej, po nic nie sięga, nie prosi, jakby podbródka miękko właśnie dotknęła ręką, z nagłym uczuciem ją wznosi… A nam cóż? głębiej, głodniej, w tym, co było, szukać uroku i uśmiechać się: trochę pogodniej niż, powiedzmy, w zaprzeszłym roku. {RMR „Tanagra”, przeł. A. Pomorski} {Gustav Klimt „Griechische Antike - Das Mädchen von Tanagra” 1890, Kunsthistorisches Museum, Wiedeń}

Poniedziałek, 13 maja 2013 o 21:14 UTC+02

Każdy anioł przeraża. Lecz, biada mi, dla was zaśpiewam, o was, nieomal zabójcze ptaki duszy, wiedzący o was. Gdzież są dni Tobiasza, gdy jeden z Promieniejących stanął u prostych wrót domu, w na wpół podróżnym stroju i już nie budzący grozy… {RMR „Elegie duinejskie”, przeł. M. Jastrun} {Andrea del Verrocchio „Tobiasz i Anioł”, 1470-1475, National Gallery, Londyn}

Niedziela, 12 maja 2013 o 21:07 UTC+02

Rainer Maria Rilke dodał(a) nowe zdjęcie.

{Malarskie krajobrazy Rilkego} Obejrzałem już liczne malowidła El Greca, niektóre wprawiły mnie w niekłamany podziw… Jego dzieła należy odbierać w zgoła odmiennym wymiarze wewnętrznym. Artysta zatraca się w tym, co istniejące, jest jedynie piękną klamrą, spinającą mocniej niezwykłą wizję z rzeczami, un cabochon énorme enchâssé, dans se terrible et sublime reliquaire, olbrzymim klejnotem wtopionym w ten straszliwy i wspaniały relikwiarz. {Rilke w liście do Marie von Thurn und Taxis, Toledo, 13 XI 1912} {El Greco „El Expolio” („Obnażenie z szat”), 1577-1579, Catedral de Santa María de Toledo}

Sobota, 11 maja 2013 o 21:37 UTC+02

Rainer Maria Rilke dodał(a) nowe zdjęcie.

{Malarskie krajobrazy Rilkego} Jak niemanierycznie odmienne są te obrazy, jak bardzo pozbawione troski o oryginalność, przepełnione pewnością, by każdym zbliżeniem do tysiącrakiej natury nie zagubić się, a raczej, by wobec różnorodności zewnętrznego świata, poważnie i sumiennie odkrywać niewyczerpane bogactwo własnego wnętrza. {RMR w „Listach o Cézannie”, przeł. B. Antochewicz} {Paul Cézanne „Martwa natura z jabłkami”, 1871, Staatliche Museen zu Berlin, Gemäldegalerie, Berlin}

Sobota, 11 maja 2013 o 14:11 UTC+02

Rainer Maria Rilke dodał(a) nowe zdjęcie.

{Malarskie krajobrazy Rilkego} W grudniu roku 1914 w Berlinie zobaczył Rilke u Marianne Mitford malowidło Picassa „Les Baladins”. Reprodukcja tego obrazu będzie przez cały okres wojny stać na biurku poety w jego monachijskim mieszkaniu. {Pablo Picasso „Mère et enfant” („Les Baladins”), 1905, Staatsgalerie, Stuttgart}

Piątek, 10 maja 2013 o 23:06 UTC+02

Rainer Maria Rilke dodał(a) nowe zdjęcie.

Teraz już i gobelinów owej damy à la Licorne nie ma w starym zamku Boussac. Jest czas, kiedy wszystko znika z domów, a one nic już zatrzymać nie mogą. Niebezpieczeństwo bardziej bezpieczne się stało niźli bezpieczeństwo. Nikt z pokolenia Dele Viste nie towarzyszy człowiekowi, nikt tego we krwi nie ma. Przeminęli wszyscy. Nikt nie wymawia imienia twego, Piotrze d'Aubusson, dostojny Wielki Mistrzu z prastarego rodu, za którego pono wolą tkane były te obrazy, co sławią wszystko, a nie porzucają nic. {RMR „Malte”, przeł. W. Hulewicz; poniżej: fragment tapiserii „Wzrok” z cyklu „Dama z jednorożcem” („La Dame à la Licorne”), Musée national du Moyen Age (Musée Cluny)} {Rilke jest również autorem wiersza „Dama z jednorożcem”, dedykowanego Stinie Frisell: „Na pamiątkę wspólnych wrażeń z odkrywania gobelinów szlachetnej damy z domu Le Viste w Hôtel de Cluny”}

Piątek, 10 maja 2013 o 08:58 UTC+02

O, to jest zwierzę, które nie istnieje. A oni tego nie wiedzieli wcale; kochali postać, kroczącą wspaniale, i blask, co cicho w oczach błękitnieje. Nie było go. Lecz z ich miłości czyste wzrosło. {RMR „Sonety do Orfeusza”, przeł. W. Hulewicz; poniżej: „Jednorożec w rajskim ogrodzie”, jedna z siedmiu późnogotyckich tapiserii z cyklu „Polowanie na jednorożca”, („La Chasse à la licorne”), utkanych w latach 1495–1505 w Niderlandach, Metropolitan Museum of Art}

Czwartek, 9 maja 2013 o 22:38 UTC+02

Czy nie czas już, byśmy kochając oderwali się od przedmiotu miłości i drżąc mu sprostali: jak wytrzymuje strzała cięciwę, aby skupiona w odskoku była czymś więcej niż jest. Bo nigdzie nie można pozostać. {RMR „Elegie duinejskie”, przeł. M. Jastrun; poniżej: Heinrich Vogeler „Sehnsucht (Träumerei)”, ok. 1900}

Środa, 8 maja 2013 o 22:04 UTC+02

Inne ma tchnienie głos prawdziwej pieśni. Tchnienie wokół nicości. Oddech w Bogu. Wiatr. {RMR „Sonety do Orfeusza”, przeł. M. Jastrun}

Środa, 8 maja 2013 o 21:35 UTC+02

Śpiew, jak nauczasz, nie jest z pożądania, ani to spełnień jeszcze osiągalnych droga; śpiew to istnienie. Rzecz łatwa dla Boga. Lecz kiedy my jesteśmy? A kiedy On skłania ku naszym bytom Ziemię, gwiazdy, jutrznie? {RMR „Sonety do Orfeusza”, przeł. M. Jastrun}

Wtorek, 7 maja 2013 o 22:23 UTC+02

Choćby odbicie wodne zmąciło kształty swoje, nie trać obrazu. Tylko w oboim żywiole stają się głosy od razu wieczne, łagodne. {RMR „Sonety do Orfeusza”, przeł. M. Jastrun; na fotografii: Château de Vaux le Vicomte}

Poniedziałek, 6 maja 2013 o 13:26 UTC+02

Drżącymi wznosimy cię dłońmi, atom na atom kładziemy. Lecz któż ukończyć cię zdolny, o, ty katedro. Czym jest Rzym? On się rozpada. Czym jest świat? Będzie pobity nim twoje wieże zwieńczą kopuły, nim z bezmiarów mozaiki twoje promienne czoło się wzniesie. Lecz czasem we śnie uda mi się twą przestrzeń zobaczyć od głębi początku po dachu brzeg złocisty. I widzę: wystrój ostatni budują i tworzą moje zmysły. {RMR „Księga godzin”, przeł. A. Lam; na fotografii wnętrze katedry Notre Dame w Rouen}

Niedziela, 5 maja 2013 o 21:21 UTC+02

Zachowaj tedy równowagę, Boże. Kto ciebie kocha i kto ciebie może oglądać, w mroku twarzy twojej pyta i drżąc jak świeca w tchnieniu twym się pali, też nie posiada ciebie. Gdy się chwyta ciebie modlitwą nocną i przyjść musisz, tyś gość, który na krótko doń zawita, by wnet iść dalej. {RMR „Księga godzin”, przeł. A. Pomorski; na fotografii wnętrze katedry św. Cecylii w Albi}

Sobota, 4 maja 2013 o 19:59 UTC+02

Rainer Maria Rilke dodał(a) nowe zdjęcie.

{Świat wczorajszy} Paryż, lata dwudzieste XX wieku. Podczas swego ostatniego pobytu w tym mieście Rilke budził mieszane uczucia. Dla licznych wytwornych dam – nawet dla amerykańskiej „amazonki” Natalie Clifford Barney – był ozdobą ich salonów; niemniej, wedle relacji Jaloux, znaleźli się i tacy, którzy wzbraniali się gościć tego „niemieckiego poetę”. Paul Valéry żywił dla Rilkego tak głębokie uwielbienie, iż nosił się z myślą, by zaproponować przyznanie mu orderu Legii Honorowej. {Na fotografii: dwie amerykańskie pisarki Solita Solano oraz Djuna Barnes w paryskiej kawiarni, rok 1922}

Piątek, 3 maja 2013 o 20:47 UTC+02

Rainer Maria Rilke dodał(a) nowe zdjęcie.

{Świat wczorajszy} Spotkania przy herbacie, uprzejme zaproszenia, rozliczne wizyty, bukiety kwiatów z bilecikami „à tout à l'heure!”. „Każdego dnia widuję całą listę osób, wystarczająco długą, by obsadzić sztukę w pięciu aktach” – pisał Rilke w liście do księżnej Marie von Thurn und Taxis podczas swego ostatniego pobytu w Paryżu w roku 1925. {Na fotografii: spotkanie przy herbacie w ogrodzie paryskiego hotelu Ritz, lata dwudzieste XX wieku}

Czwartek, 2 maja 2013 o 18:45 UTC+02

Zamknij, zamknij mocno oczy. Czy to było to? Wiesz o tym ledwie. Nie potrafisz już tego od swego wnętrza oddzielić. Niebo we wnętrzu, któż się tak zaraz rozpoznać ośmieli? A serce bije i bije, nie zważa. A jednak, jak wiesz, możemy wieczorem się zamknąć, jak anemony, zdarzenia jednego dnia zamykając w sobie, i nieco więksi znowu otworzyć się z rana. I czynić tak nie tylko nam wolno, lecz czynić to właśnie mamy: uczyć się zamykania nad jakąś nieskończonością. {RMR „Improwizacje z capryjskiej zimy”, przeł. B. Antochewicz}

Środa, 1 maja 2013 o 20:11 UTC+02

A teraz zamknij oczy, trwaj w milczeniu, byśmy to wszystko zamknąć mogli w ciemności naszej i wytchnieniu, (jak ktoś do kogo to należy). Przy życzeniach, przy projektach, niespełnionych, które kiedyś wykonamy, tam gdzieś w nas głęboko tkwi również to; jest – jak list, który zamykamy. Miej oczy zamknięte. Tam tego nie ma, tam nie ma niczego, tylko noc długa; mrok izby wokoło małego płomienia, (ciemności dobrze ci znane). Lecz w tobie jest teraz to wszystko i czuwa, i niesie oblicze twe pełne marzenia jak fale… {RMR „Improwizacje z capryjskiej zimy”, przeł. B. Antochewicz; na zdjęciu: La certosa di San Giacomo, Capri}

Środa, 1 maja 2013 o 11:58 UTC+02

Wiatr podgórski: czy się nie odbijał od jej czoła jasno jak promienie? Odwiatr zwierza czy jej nie spowijał lekko rzeźbiąc: czy w odzienie nie oblekał piersi nieświadomej jak w przeczucia zmienne? Kiedy ona, jakby cały świat był jej widomy, nie w przepychu szat, nie rozogniona, parła w sforze nimf i psów przed siebie, łuku próbująca, pełna chłodu… {RMR „Artemida z Krety”, przeł. A. Pomorski; na zdjęciu rzymska kopia rzeźby Leocharesa, Luwr}

Wtorek, 30 kwietnia 2013 o 21:35 UTC+02

Na ląd bogini wyszła. Gdzie stąpnęła po młodym brzegu swoją szybką stopą, przez całe przedpołudnie źdźbła i kwiaty, ciepłe, splecione jak w uścisku ciała, dźwigały się. A ona szła i biegła. {RMR „Narodziny Wenus”, przeł. A. Pomorski; poniżej: „Narodziny Wenus” pędzla Gustave'a Moreau}

Wtorek, 30 kwietnia 2013 o 20:14 UTC+02

A wtedy w tego ciała ciemną świeżość jak wiatr poranny pierwszy oddech wszedł. I w najzwiewniejszej treści w drzewach żył począł się szept, i szemrająca krew ocknęła się w głębinach swoich skrytych. A wiatr ten rósł i rósł, i wciskał się do płuc oddechem pełnym, w nowe piersi, napełniał je, wymykał się cichaczem — że niby żagiel pełen wielkiej dali zwinną dziewczynę niosły ku wybrzeżu. {RMR „Narodziny Wenus”, przeł. A. Pomorski; poniżej detal obrazu Sandra Botticellego „Narodziny Wenus”, Uffizi}

Poniedziałek, 29 kwietnia 2013 o 19:27 UTC+02

Królu, w mrok się kryjesz bez odzewu, ale przecież mam cię w swojej mocy. Patrz, nie wydrzesz mi mojego śpiewu, — wokół nas tężeje pustka nocy. Złym, zawiłym sercem siebie warci, uniesieni chmurą twego gniewu, chwytem szponów wściekle w siebie wżarci, wirujemy, nienawistnie zwarci: Czujesz jednak, jak nas coś przekształca? Królu, królu, duch na szali waży. Gdy wczepiamy się z wściekłością w twarzy — ty w młodzika, królu, a ja w starca: on w gwiazdozbiór wspólny nas kojarzy. {RMR „Dawid śpiewa przed Saulem”, przeł. A. Pomorski; poniżej: Rembrandt „Saul i Dawid”, 1650-1670, Mauritshuis, Haga}

Niedziela, 28 kwietnia 2013 o 18:43 UTC+02

A jego lewa ręka wiodła: ją. Tę ukochaną tak, że z jednej liry wyszło skarg więcej niż z lamentu wszystkich płaczek; że powstał cały świat ze skargi, w której wszystko raz jeszcze było: las, dolina, droga i sioło, pole, rzeka, zwierzę; że wokół tej elegijnej planety jak wokół jakiejś innej Ziemi słońce i ciche niebo gwiaździste krążyło, niebo elegii z odkształconymi gwiazdami: — tę, tak umiłowaną. {RMR „Orfeusz, Eurydyka, Hermes”, przeł. M. Jastrun; poniżej: Auguste Rodin „Orfeusz i Eurydyka”, 1893, The Metropolitan Museum of Art}

Sobota, 27 kwietnia 2013 o 20:48 UTC+02

Lecz ona szła wiedziona ręką boga krokiem spętanym przez wstęgi całunu, niepewnie, cicho, bez niecierpliwości. I była w sobie tą, co ma nadzieję śmiałą, i nie myślała o mężczyźnie idącym przed nią ani o drodze ku życiu. I była w sobie. I umarłych byt wypełniał ją jak pełnia. Jak owoc pełen słodyczy i mroku, tak była pełna swojej wielkiej śmierci, tak nowej, że nie rozumiała nic. {RMR „Orfeusz, Eurydyka, Hermes”, przeł. M. Jastrun; poniżej: Jean-Baptiste Camille Corot „Orfeusz wyprowadzający Eurydykę z podziemi”, 1861, Museum of Fine Arts, Houston}

Sobota, 27 kwietnia 2013 o 14:59 UTC+02

Król siedział, dumał w dzień o startych rysach, wspominał czyny dokonane, nie spełnione rozkosze, myślał o charcicy ulubionej — Ale wieczorem sklepiła Abisag ciało swe nad nim. A jego zmącone życie leżało puste, dzikie jak wybrzeże morza pod konstelacją cichych piersi. I nieraz jako stary znawca kobiet poznawał patrząc zza brwi swojej gęstej usta bez pocałunków, nieruchome; i widział: uczuć jej gałęzie świeże nie opuszczają się do gruntu jego dni. Mróz go przejmował. Jak pies nasłuchiwał w sobie i szukał siebie w swej ostatniej krwi. {RMR „Abisag”, przeł. M. Jastrun; poniżej: Pedro Américo „Dawid i Abisag”, 1879}

Piątek, 26 kwietnia 2013 o 11:09 UTC+02

Nikt nie jest mu namiastką. Ja nią jestem. Jestem namiastką. Aż do końca jestem, jak nikt. Cóż bowiem mi zostaje po tym, czym tutaj byłam? Tyle przecież jestem, ile umieram. Czy ci nie mówiły podziemia, że to łoże, co tam czeka, należy do nich? Przecież się żegnałam. Żadne nie równa się z tym pożegnaniem. Żaden śmiertelny nie dostanie więcej. Odeszłam przecież, by rozpuścić, rozpleść wszystko, co grzebie tego, który teraz jest moim mężem. Zabierz mnie stąd: za niego przecież umrę. {RMR „Alkestis”, przeł. A. Pomorski; poniżej: Jean François Pierre Peyron „Śmierć Alkestis”, 1785, Luwr}

Czwartek, 25 kwietnia 2013 o 21:22 UTC+02

Inaczej stałby krótki, odkształcony ten kamień z jawnie odłamanymi ramiony i nie mógłby się skórą drapieżnika mienić i z wszystkich krańców nie wybuchałby od razu jak gwiazda: bowiem każde miejsce tego głazu widzi cię. Musisz twoje życie zmienić. {RMR „Starożytny tors Apollina”, przeł. M. Jastrun, fot. J. Dahlin}

Środa, 24 kwietnia 2013 o 10:46 UTC+02

I cóż miałbyś mi do powiedzenia, czemu duszę moją niepokoisz, skoro w górę nie śmiąc wznieść spojrzenia sam przed Niewypowiedzianym stoisz? Patrz, mężczyzno, jak porywa chwałą, co wysłowić przyszło nam… {RMR „Safona do Alkajosa”, przeł. A. Pomorski; poniżej: Lawrence Alma-Tadema „Safona i Alkajos”, 1881}

Wtorek, 23 kwietnia 2013 o 22:12 UTC+02

Siostry myślą o mnie przędąc od rana. Dom jest pełen znajomych kroków. Tylko ja, daleka i wygnana, i jak prośba milcząca drżę skrycie, gdyż bogini piękna w samym środku swoich mitów lśni i żyje moim życiem. {RMR „Eranna do Safony”, przeł. M. Jastrun; poniżej obraz Simeona Solomona „Safona i Eranna w ogrodzie w Mitylenie”, 1864, Tate}

Wtorek, 23 kwietnia 2013 o 09:03 UTC+02

Bóg, skoro odział swoje weń ubóstwo, niemal się spłoszył zbyt wystawnym strojem racząc się stropić zagubieniem swoim w łabędziu. Lecz nagliło go oszustwo do czynu, jeszcze nim przeniknął sedno uczuć obcego bycia. Już wiedziała, kto się łabędziem zniża do jej ciała rozchylonego… {RMR „Leda”, przeł. A. Pomorski; na fotografii: „Leda i łabędź”, rzeźba Jacquesa Sarazina, ok. 1640–50, The Metropolitan Museum of Art}

Niedziela, 21 kwietnia 2013 o 21:24 UTC+02

Ziemio, umiłowana, chcę. O, wierz, nie trzeba by było odtąd twych wiosen, by mnie zjednać dla ciebie — jedna, ach, jedna, to już za wiele dla mojej krwi. Bezimiennie przystałem na ciebie, z najdalszych oddali. Tyś zawsze miała słuszność, i twoim świętym pomysłem jest zgon poufny. {RMR „Elegie duinejskie”, przeł. M. Jastrun}

Sobota, 20 kwietnia 2013 o 20:42 UTC+02

Zostanie nam może jakieś drzewo na stoku, byśmy je co dzień oglądali na nowo; zostanie wczorajsza droga i krnąbrna wierność przyzwyczajenia, któremu spodobało się u nas, i tak zostało, i nie odeszło. O, i noc, noc, gdy wicher pełen przestworów niszczy nam twarz… {RMR „Elegie duinejskie”, przeł. M. Jastrun}

Piątek, 19 kwietnia 2013 o 20:17 UTC+02

Nie tylko wszystkie poranki lata –, nie tylko jak w dzień przechodzą i promienieją przed świtem. Nie tylko dni, tak czułe wśród kwiatów, a górą, wśród rozrośniętych drzew, mocarne i potężne. Nie tylko skupienie tych rozbudzonych sił, nie tylko drogi, nie tylko łąki wieczorem, nie tylko, po późnej burzy, oddech czystego powietrza, nie tylko sen nadchodzący i wieczorne przeczucie… lecz noce! Lecz podniebne, wysokie, letnie noce, lecz gwiazdy, gwiazdy przychylne ziemi. O, być umarłym kiedyś i znać je nieskończenie, te wszystkie gwiazdy: bo jak, jak, jak o nich zapomnieć! {RMR „Elegie duinejskie”, przeł. A. Lam}

Piątek, 19 kwietnia 2013 o 09:44 UTC+02

Rainer Maria Rilke dodał(a) nowe zdjęcie.

{Krajobrazy Rilkego: Wenecja} I stałem tak między nimi, i rad byłem, że nie wyjeżdżam. Wkrótce zimno będzie. Miękka ta, opiatyczna Wenecja ich przesądów i potrzeb znika razem z tymi sennymi cudzoziemcami – i pewnego ranka zjawia się ta inna, rzeczywista, czujna, nieprzystępna a krucha aż do pęknięcia, wcale nie wymarzona: ta pośrodku nicości na zatopionych lasach zachciana, wymuszona i wreszcie tak na wskroś istniejąca Wenecja. {RMR „Malte”, przeł. W. Hulewicz}

Wtorek, 16 kwietnia 2013 o 21:56 UTC+02

Rainer Maria Rilke dodał(a) nowe zdjęcie.

{Krajobrazy Rilkego: Sewilla} Od Sewilli nie oczekiwałem niczego prócz słońca – i nie doznałem zawodu. {RMR w liście do Marie von Thurn und Taxis; w Sewilli Rilke zatrzymał się na tydzień (3-8 grudnia 1912 roku) w drodze z Toledo do Rondy}

Poniedziałek, 15 kwietnia 2013 o 20:00 UTC+02

Ach, te poezje to takie nic, kiedy się je pisze za młodu. Powinno się z tym czekać i gromadzić sens i słodycz przez całe jedno życie, i to długie, o ile możności, a potem na samym końcu, może potem mogłoby się napisać dziesięć dobrych wierszy. {RMR „Malte”, przeł. W. Hulewicz}

Niedziela, 14 kwietnia 2013 o 17:03 UTC+02

Tak, pragnęły cię wiosny. Żądała gwiazda niejedna, abyś ją przeczuł… I wszystko to było zleceniem. Czy mu sprostałeś? Czy nie byłeś zawsze roztargniony czekaniem… {RMR „Elegie duinejskie”, przeł. M. Jastrun, fot. S. Springstein}

Sobota, 13 kwietnia 2013 o 17:41 UTC+02

Wiele miejsc już zwiedziłem, wchłonąłem wszystkie wrażenia, jakbym od jutra miał je znać na zawsze… I owo szczęście pierwszych dróg, jakie poddaje się próbie, niewymowne poczucie nieomylności kroku, jak gdyby za rękę prowadził jakiś niewidzialny przewodnik. {RMR w liście do księżnej Marie von Thurn und Taxis}

Piątek, 12 kwietnia 2013 o 10:01 UTC+02

Rainer Maria Rilke dodał(a) nowe zdjęcie.

{Krajobrazy Rilkego: Belgia} W sierpniu 1906 roku Rilke podróżuje po Belgii. W Furnes przygląda się dorocznej procesji, którą opisze później w swym studium „Furnes”. Wraz z Klarą i Ruth udaje się do Ypres, a następnie spędza dziesięć dni nad morzem w Oostduinkerke. Rilke odwiedza też Brugię. Wrażenia z pobytu w tym mieście znajdą wielorakie odzwierciedlenie w dziele poety; niezapomnianym przeżyciem jest widok Ołtarza św. Jana pędzla Hansa Memlinga z wizerunkiem piszącego oburącz Jana na Patmos. W Gandawie Rilke, Klara i Ruth przyglądają się procesji maryjnej. „Brugia była niezrównanie piękna… Nasza mała dziewczynka wszędzie z nami chodziła. W muzeach rozsiadała się na posadzce i bawiła muszelkami zebranymi nad brzegiem morza…”. Rilke przyjaźnił się z belgijskim (flamandzkim) poetą Emile'em Verhaerenem. W 1919 roku przełożył jego utwór „Les Morts” z tomu „Les flammes hautes”. „Wczoraj byłem u Verhaerena z listem od Ellen Key i zawiązała się między nami bliska, serdeczna rozmowa. Jakże piękne są jego wiersze”. {Na fotografii: Grand Place w Brukseli}

Czwartek, 11 kwietnia 2013 o 21:41 UTC+02

Moja matka, chce pani powiedzieć. Tak, to już wielu ludzi mówiło. Słyszała pani pewno o tym, choć unikają tutaj jej imienia. Opuściła mego ojca. Podróżuje. Ma ze sobą zawsze tylko tyle, ile jej potrzeba w drodze, nawet miłości. {RMR „Ewald Tragy”, przeł. W. Wirpsza}

Środa, 10 kwietnia 2013 o 21:44 UTC+02

Być miłowanym znaczy spalać się. Miłować to: świecić niewyczerpanym olejem. Być miłowanym znaczy przemijać, miłować znaczy trwać. {RMR „Malte”, przeł. W. Hulewicz, fot. R. Maximilian}

Wtorek, 9 kwietnia 2013 o 21:57 UTC+02

I nie ma się nikogo i nic, i jeździ się po świecie z walizką i z pudłem książek, i właściwie bez ciekawości. Co to właściwie za życie: bez domu, bez odziedziczonych rzeczy, bez psów. Gdyby się miało przynajmniej wspomnienia. Ale kto je ma? Gdyby dzieciństwo było, ale jest pogrzebane. Może trzeba być starym, aby dosięgnąć tego wszystkiego? {RMR „Malte”, przeł. W. Hulewicz}

Poniedziałek, 8 kwietnia 2013 o 21:14 UTC+02

Rainer Maria Rilke dodał(a) nowe zdjęcie.

Tak, co do ojca… To wspaniały człowiek. Kocham go. Jest taki dystyngowany i serce ma szczerozłote. Ale ludzie pytają go: „Kim jest pański syn?” A on się wtedy wstydzi i jest zakłopotany. Bo cóż tu powiedzieć? Tylko poetą? Po prostu śmieszne. Nawet gdyby to było możliwe, to przecież żadne stanowisko. Nie daje dochodów, nie daje żadnego stopnia służbowego ani uprawnień do emerytury, słowem: taki człowiek nie jest związany z życiem. {RMR „Ewald Tragy”, przeł. W. Wirpsza; na fotografii Rilke w roku 1913 podczas pobytu w Bad Rippoldsau}

Poniedziałek, 8 kwietnia 2013 o 09:16 UTC+02

Patrzałem w kartki jak w wyrazy twarzy, co pociemniały od długiego zadumania. Czas się zatrzymał wokół mego zaczytania. I nagle światło na kartkach się jarzy, i wieczór się z zamętu słów wyłania, zachód… na wszystkich kartkach, które lśnią. Jeszczem nie podniósł oczu, a już długie wiersze nagle się rwą i już się toczą słowa, które wypadły w wątków, dokąd chcą… {RMR „Zaczytany”, przeł. M. Jastrun}

Niedziela, 7 kwietnia 2013 o 20:41 UTC+02

Siedzę i czytam poetę. Wielu jest ludzi w sali, ale nie czuje się ich. Są w książkach. Czasem ruszają się wśród stronic jak ludzie, którzy śpią i obracają się między dwoma snami. Ach, jak to dobrze być pośród czytających ludzi… Choćbyś podszedł do którego i dotknął go lekko: nie poczuje nic. A gdy wstając potrącisz sąsiada i przeprosisz go, skinie w stronę, z której posłyszał twój głos, twarz jego zwraca się ku tobie i nie widzi cię, a włosy jego są jak włosy śpiących. {RMR „Malte”, przeł. W. Hulewicz}

Niedziela, 7 kwietnia 2013 o 08:40 UTC+02

Ten, który miał tę myśl niepokojącą… będzie musiał usiąść… i pisać dzień i noc. {RMR „Malte”, przeł. W. Hulewicz}

Sobota, 6 kwietnia 2013 o 21:11 UTC+02

Tu, wśród gasnących, bądź, w królestwie nocy, bądź szkłem dźwięczącym, co się rozbiło już w dźwięku. {RMR „Sonety do Orfeusza”, przeł. M. Jastrun, fot. AG Photographe}

Piątek, 5 kwietnia 2013 o 20:34 UTC+02

Patrz, żyję. Z czego? Ani dzieciństwo ni przyszłość nie tracą nic z siebie… Byt niezmierzony wytryska z mojego serca. {RMR „Elegie duinejskie”, przeł. M. Jastrun, fot. C. Dancer}

Czwartek, 4 kwietnia 2013 o 09:03 UTC+02

Rainer Maria Rilke dodał(a) nowe zdjęcie.

Lecz słuchaj wielkiego powiewu, tej nieprzerwanej wieści, która kształtuje się z ciszy. Od owych młodych umarłych biegnie ku tobie jej szept. {RMR „Elegie duinejskie”, przeł. M. Jastrun}

Wtorek, 2 kwietnia 2013 o 22:04 UTC+02

Rainer Maria Rilke dodał(a) nowe zdjęcie.

{Krajobrazy Rilkego} Samotnie odkrywam Padwę, i nie mogę wyjść ze zdumienia. Wczoraj freski Giotta, dziś ten wspaniały Prato della Valle. I wszelkie owe nieznane mi rzeczy, które coraz bardziej do mnie, podróżnego, przemawiają. {RMR w liście do księżnej Marie von Thurn und Taxis}

Wtorek, 2 kwietnia 2013 o 20:30 UTC+02

Tylko ten, kto jest zdecydowany na wszystko, kto niczego nie wyklucza, nawet tego, co najbardziej zagadkowe, przeżyje relację z kimś innym jako coś żywego i sam wyczerpie też możliwości swojego istnienia. {RMR „Listy do młodego poety”, przeł. J. Nowotniak}

Poniedziałek, 1 kwietnia 2013 o 20:19 UTC+02

Z trwożnym drżeniem pragniemy stałości, my za młodzi nieraz dla starości i za starzy dla niepodobieństwa. Sprawiedliwi, gdy sławimy zarazem, bo jesteśmy, ach, gałęzią i żelazem, i słodyczą niebezpieczeństwa. {RMR „Sonety do Orfeusza”, przeł. M. Jastrun, fot. J. Pawlak}

Niedziela, 31 marca 2013 o 21:18 UTC+02

A my, co o wznoszącym się szczęściu myślimy, poczulibyśmy wzruszenie, przerażające nas niemal, gdy to, co jest szczęściem, pada. {RMR „Elegie duinejskie”, przeł. M. Jastrun}

Sobota, 30 marca 2013 o 18:29 UTC+01

I prowadzi go lekko przez daleki krajobraz Skarg, pokazuje mu słupy świątyń albo ruiny owych zamków, skąd niegdyś książęta Krainy Trenów mądrze władali. I pokazuje mu drzewa płaczu wysokie i łąki rzewnie kwitnącego żalu… {RMR „Elegie duinejskie”, przeł. M. Jastrun}

Piątek, 29 marca 2013 o 20:31 UTC+01

Noc ta nie była z tysiąca wybraną, była jak inne, co mijają nieskończenie: tutaj śpią psy, tam leżą kamienie, ach, smutna, ach, ta pierwsza lepsza noc, co czeka, kiedy znów nadejdzie rano. Bo aniołowie nie schodzą wezwani przez tak proszących, ani noce wielkie, jasne — wszystko opuszcza tych, którzy się gubią sami, przez swoich ojców rzuceni na pastwę i ze żywota swych matek wygnani. {RMR „Ogród oliwny”, przeł. M. Jastrun; poniżej: Auguste Rodin „Chrystus i Magdalena”, ok. 1894, Musée Rodin}

Piątek, 29 marca 2013 o 20:19 UTC+01

Jego duch uwolniony zamierzał się może przyoblec w krajobraz, w bezwład. Dosyć mu było na razie aktu męczeństwa. Za umiar poczytał być rzeczą w jej nocnej godzinie, jakby zatem naciągnął na siebie ożałobioną przestrzeń. {RMR „Zstąpienie Chrystusa do piekieł”, przeł. A. Pomorski; poniżej rycina wg „Ukrzyżowania” Antoona van Dycka, 1629–30, Royal Academy of Arts}

Czwartek, 28 marca 2013 o 18:46 UTC+01

Nie widzę Ciebie. Ani w swym sumieniu. Ani u innych. Ani w tym kamieniu. Jestem sam. Więcej już Ciebie nie widzę. Sam pośród ludzi w trosce i w żałobie, w której im ulżyć chciałem dzięki Tobie, którego nie ma. {RMR „Ogrojec”, przeł. A. Pomorski; poniżej: tapiseria wg projektu Bernarda van Orley, ok. 1524-6, Metropolitan Museum of Art}

Czwartek, 28 marca 2013 o 12:06 UTC+01

Duch czasu tworzy dla siebie obszerne spichrze siły, bezkształtne, jak wydobyty przez niego z wszechrzeczy rozpęd. Już nie zna świątyń. Tę serca rozrzutność zaoszczędzamy skryciej. Tak, gdzie jeszcze trwa jedna, jedna rzecz wymodlona niegdyś, wysłużona na klęczkach — taka jak jest, istnieje, by zmienić się w niewidzialną. {RMR „Elegie duinejskie”, przeł. M. Jastrun}

Środa, 27 marca 2013 o 20:20 UTC+01

Któż to nas tak odwrócił, że cokolwiek byśmy czynili, jesteśmy w postawie odchodzącego, kiedy na ostatnim wzgórzu, co mu raz jeszcze całą ukaże dolinę rodzinną, staje, ogląda się, zwleka — tak my żyjemy żegnając się wiecznie. {RMR „Elegie duinejskie”, przeł. M. Jastrun}

Środa, 27 marca 2013 o 19:12 UTC+01

Rainer Maria Rilke dodał(a) nowe zdjęcie.

Ach, gdybyśmy mogli znaleźć czystą, trwałą, choć wąską dziedzinę ludzką, skrawek urodzajnej ziemi między rzeką a skałą. Gdyż nasze serce wciąż jeszcze przewyższa nas samych… {RMR „Elegie duinejskie”, przeł. M. Jastrun}

Wtorek, 26 marca 2013 o 22:01 UTC+01

Rainer Maria Rilke dodał(a) nowe zdjęcie.

Jesteśmy tu może tylko po to, by powiedzieć: dom, most, studnia, brama, dzbanek, owocowe drzewo, okno — najwyżej: kolumna, wieża… Ale powiedzieć, zrozum, o, powiedzieć tak, jak nawet samym rzeczom nie marzyło się nigdy. {RMR „Elegie duinejskie”, przeł. M. Jastrun}

Poniedziałek, 25 marca 2013 o 20:33 UTC+01

Ach, widmo przemijania przez tego, co się nie wzbrania, przechodzi dymem. My, nieustannie śpieszący, przy sile wiecznie trwającej za boski zwyczaj starczymy. {RMR „Sonety do Orfeusza”, przeł. M. Jastrun}

Poniedziałek, 25 marca 2013 o 20:09 UTC+01

Jestże naprawdę czas niszczący wszystko? Kiedy na górze spokojnej burzy warownię? To serce, serce bogom oddane niewymownie, kiedyż Demiurg stłumi w gwałtownym uścisku? Czy naprawdę tak łamliwi jesteśmy, jak los chciałby przedstawić nas dzisiaj? Czy głęboka zapowiedź w dzieciństwie wczesnym, u korzeni – później – się ucisza? {RMR „Sonety do Orfeusza”, przeł. M. Jastrun}

Sobota, 23 marca 2013 o 20:12 UTC+01

Wyprzedzaj wszelkie rozstanie, jakby już było za tobą jak zima, co mija właśnie. Bo jest tak nieskończona zima pośród zim wszystkich, mijających obok, że zimujące twe serce pokona. {RMR „Sonety do Orfeusza”, przeł. M. Jastrun}

Sobota, 23 marca 2013 o 18:47 UTC+01

Ziemio, czyż nie jest to twoim pragnieniem: w nas narodzić się niewidzialnie? — Czy to nie sen twój, być jeden raz niewidzialną? — Ziemio! być niewidzialną! Co, jeśli nie metamorfoza, jest twym naglącym żądaniem? Ziemio, umiłowana, chcę. O, wierz, nie trzeba by było odtąd twych wiosen, by mnie zjednać dla ciebie — jedna, ach, jedna, to już za wiele dla mojej krwi. Bezimiennie przystałem na ciebie, z najdalszych oddali. {RMR „Elegie duinejskie”, przeł. M. Jastrun}

Piątek, 22 marca 2013 o 19:22 UTC+01

Po wszystkim to. I to był kres. Teraz mam iść, gdy ślepnąc tracę drogę, i czemu żądasz, abym rzekł, żeś jest, gdy sam już Ciebie odnaleźć nie mogę. Już Cię nie odnajduję. Ciebie nie ma we mnie. Ni w innych. Ni w trwaniu kamienia. Już Cię nie odnajduję. Jestem sam. {RMR „Ogród oliwny”, przeł. M. Jastrun, fot. AG Photographe}

Piątek, 22 marca 2013 o 09:25 UTC+01

I zaoszczędzili go w skupieniu, i pragnęli, aby był i dawał miary, aż mu uwiesili jak ciężary (by przeszkodzić jego wniebowstąpieniu) swoich katedr olbrzymich masę, moc i brzemię. By wskazując krążył nad cyframi, nad bezmiernym czasem i nad nimi jak zegar ciążył… {RMR „Bóg w średniowieczu”, przeł. M. Jastrun}

Czwartek, 21 marca 2013 o 22:01 UTC+01

A my: widzowie, zawsze, wszędzie i ku wszystkim rzeczom skłonieni i zawsze bez wyjścia! Przepełnia nas. Porządkujemy. Lecz się rozpada. Scalamy znów. I rozpadamy się sami. {RMR „Elegie duinejskie”, przeł. M. Jastrun}

Wtorek, 19 marca 2013 o 22:06 UTC+01

Rainer Maria Rilke dodał(a) nowe zdjęcie.

Nie zapominaj nigdy życzyć sobie czegoś, Malte. Życzeń pozbywać się nie trzeba. Myślę, że nie ma spełnień, ale są życzenia trwające długo, całe życie, tak iż spełnienia i tak doczekać by się nie można. {RMR „Malte”, przeł. W. Hulewicz, fot. J. Pinkawa}

Poniedziałek, 18 marca 2013 o 21:39 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Rouen} Czy uwierzysz, że spojrzenie jakiejś kobiety idącej cichą uliczką Rouen tak mnie poruszyło, że już nic prawie nie mogłem oglądać i trudno mi było się skupić. Po chwili jednak znów wyrosła przede mną wspaniała katedra, ze swymi bogatymi w legendy witrażami w oknach, gdzie ziemskie wydarzenie tak jest na wskroś prześwietlone, aż widać krew w jego kolorach. {RMR w liście do Lou Andreas-Salomé, przeł. W. Markowska}

Poniedziałek, 18 marca 2013 o 21:32 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Rouen} Paryż był tym razem dokładnie taki, jakem go sobie wyobrażał: ciężki, nie do zniesienia. (…) Mój pokój jest pełen wspomnień minionego czerwca, jakby czekał grożąc, że wszystko, co się tu zaczęło, przeżywać będę na nowo, jak wówczas. Ze strachu pojechałem od razu w niedzielę do Rouen. Ogrom katedry mnie zagłuszył, ale tego mi było trzeba. Prowincja francuska ma zawsze w sobie coś uspokajającego… {RMR w liście do Lou Andreas-Salomé, przeł. W. Markowska}

Poniedziałek, 18 marca 2013 o 13:38 UTC+01

Rainer Maria Rilke dodał(a) nowe zdjęcie.

{Kobiety w życiu Rilkego} Czyż zatem roznieciłem w Tobie tak jasne płomienie? Taki pożar serca? (…) Kiedy wieczorami, pogrążony w ciemności, wyciągam przed siebie moje ręce i owieram dłonie, wówczas wznosi się z nich uczucie rozbudzone przez Twój hiszpański szal. I coraz mocniej wierzę, iż szal ten jest niczym innym jak tylko czarem, w którym nagle zaklęte zostało dotknięcie Twojego ciała i nocy, jako materia utkana ze smutku i czułości. {RMR w liście do Claire Studer}

Poniedziałek, 18 marca 2013 o 13:27 UTC+01

Rainer Maria Rilke dodał(a) nowe zdjęcie.

{Kobiety w życiu Rilkego} Piękna i pełna temperamentu Claire Studer/Goll (Klara Aischmann), „femme de lettres” ekspresjonizmu i surrealizmu, ekscentryczna muza artystów. Poznali się w listopadzie 1918 roku w ogarniętym rewolucyjnym zamętem Monachium. Claire odwiedziła poetę w jego atelier: „Wydawało mi się, że mam przed sobą zjawę Rilkego”. Po kilku dniach zapałali do siebie gwałtownym uczuciem. Rilke będzie ją odtąd nazywał „Liliane”. Pozwól, byśmy w tej słodkości ciemnej, nie poznali, dokąd nasza łza się toczy. Jesteś pewny, że cierpimy od rozkoszy albo lśnimy od wypitych cierpień? {Z wiersza „Rodzeństwo”, wpisanego jako dedykacja dla Claire, przeł. B. Antochewicz}

Niedziela, 17 marca 2013 o 15:56 UTC+01

My, trwoniciele cierpień. Jakże je przewidujemy, na smutne trwanie, czy nie zakończą się może. Ale są przecież naszym zimującym listowiem, naszym ciemnym barwinkiem; są jedną z pór utajonego roku — nie tylko porą — są miejscem, osadą, leżem, ziemią, siedzibą. {RMR „Elegie duinejskie”, przeł. M. Jastrun; poniżej posągi „Jeńców” dłuta Michała Anioła z Muzeum Luwru}

Sobota, 16 marca 2013 o 18:29 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Kiedy późnym wieczorem powróciliśmy do Werony, poeta gorąco zapragnął raz jeszcze zwiedzić Arenę, skąpaną w pozłocie pełni księżyca. Doznaliśmy wszakże rozczarowania, bowiem potężna brama była już zamknięta, o czym nie omieszkała nam donieść poczciwa, gruba, starsza kobieta, która pod jedną z arkad amfiteatru przechowywała klucz. Na pociechę zaproponowała nam kupno widokówek i fotografii. Dostrzegłszy smutek na twarzy Serafico, wdałam się z tym sympatycznym niewieścim cerberem w rozmowę, przywołując całą mą elokwencję tudzież najlepszy wenecki akcent (niewiele się on różni od dialektu z okolic Werony). Wyjaśniłam, iż poeta przybył z krainy barbarzyńców jedynie po to, by ujrzeć Arenę w poświacie księżyca, że przełożył Dantego i jest spokrewniony z „Can Grande”. (Wydaje mi się, że utrzymywałam nawet, iż wywodzi się od niego w linii prostej). Rilke, czując na sobie zachwycone spojrzenie życzliwej kobiety, najwyższym wysiłkiem woli starał się zachować powagę; dzięki Bogu słowo „poeta” ma jeszcze we Włoszech moc magiczną. Bramę otwarto, a my mieliśmy księżyc i Arenę tylko dla siebie, tak długo, jak tego pragnęliśmy. Wciąż widzę w myślach subtelną sylwetkę Serafico, stojącego wysoko na szczycie amfiteatru. {Marie von Thurn und Taxis „Wspomnienie o Rainerze Marii Rilkem”; fot. I. Nubbila}

Piątek, 15 marca 2013 o 21:03 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Jakimże wzruszeniem przejmował go widok opustoszałych willi w dolinie Brenty, przede wszystkim tej jednej, o wysokich kolumnach, zwanej „La Malcontenta”, budowli zaiste odosobnionej i posępnej, którą pewien wenecki szlachcic polecił wznieść dla swej córki – skłonnego do melancholii dziewczęcia o imieniu Malcontenta. I znów mógł Rilke do woli snuć marzenia o tej pięknej, przygnębionej smutkiem patrycjuszce. {Marie von Thurn und Taxis „Wspomnienie o Rainerze Marii Rilkem”} {Na fotografii Villa Foscari, zwana La Malcontenta, renesansowa willa w miejscowości Mira w pobliżu Wenecji, zaprojektowana przez Palladia na zamówienie braci Foscari}

Piątek, 15 marca 2013 o 19:18 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Niedługi czas potem udałam się wraz z Rilkem do ukochanej przez nas Wenecji. Znów nastał piękny, pogodny dzień. Po drodze zatrzymaliśmy się w Udine, by w tamtejszym pałacu arcybiskupim zobaczyć freski Tiepola. (…) Następnie ruszyliśmy do Castelfranco, gdzie z rewerencją pozdrowiliśmy Madonnę Giorgione. Czas ostatniego dłuższego postoju poświęciliśmy na zwiedzanie ogrodów w Strà, gdzie w labiryncie zbłądziła ongiś Duse. {Marie von Thurn und Taxis „Wspomnienie o Rainerze Marii Rilkem”} {Na fotografii wspomniany przez księżną Taxis labirynt w ogrodach Villa Pisani w Strà, założony w latach 1720-1721; w jego centrum wznosi się wieżyczka, na której tarasie znajduje się posąg Minerwy będącej uosobieniem mądrości}

Piątek, 15 marca 2013 o 08:12 UTC+01

Ale naraz jak obudzone zwraca swoje oczy w twoją stronę: i spotykasz twe spojrzenie w jego źrenic ambrze zimnej z okrągłych kamieni niespodzianie znowu: uwięzione jak dawno wymarły owad. {RMR „Czarny kot”, przeł. M. Jastrun}

Środa, 13 marca 2013 o 13:29 UTC+01

Trwalibyśmy dłużej, my, naglący. Ale kiedy, w jakim ze wszechistnień tak otwarci i tak przyjmujący? {RMR „Sonety do Orfeusza”, przeł. M. Jastrun}

Wtorek, 12 marca 2013 o 21:40 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Awinion} Ogrom tego pałacu, zamknięty i ciężki jak najostateczniejsze ciało ochronne dla bezdomnej duszy wszystkich. {RMR „Malte”, przeł. W. Hulewicz}

Poniedziałek, 11 marca 2013 o 20:00 UTC+01

Rainer Maria Rilke dodał(a) nowe zdjęcie.

Poezje nie są bowiem, jak ludzie sądzą, uczuciami (uczucia miewa się dość wcześnie) – są doświadczeniami. Gwoli jednej strofy trzeba wiele miast zobaczyć, ludzi i rzeczy, trzeba znać zwierzęta, trzeba czuć, jak latają ptaki, i znać gest, z jakim małe kwiaty otwierają się o świcie. (…) A nie wystarcza i to jeszcze, że się ma wspomnienia. Trzeba je umieć zapomnieć, jeśli jest ich wiele, i trzeba mieć tę wielką cierpliwość czekania, póki nie wrócą. {RMR „Malte”, przeł. W. Hulewicz; na fotografii Rilke w roku 1906}

Poniedziałek, 11 marca 2013 o 16:55 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Paryż} Czasami przechodzę koło sklepików, gdzieś w okolicy rue de Seine. Handlarze starzyzny albo sztychów, albo starych książek z przepełnionymi wystawami. Nikt nigdy do nich nie zachodzi… Ale skoro zajrzysz do środka, siedzą tam, siedzą i czytają, bez kłopotu; nie troskają się o jutro, nie boją się niepowodzeń, mają psa, dobrze wytresowanego, który siedzi w nogach, albo kota, który ciszę czyni jeszcze większą, sunąc wzdłuż szeregu książek, jak gdyby napisy ścierał z grzbietów. Ach, gdyby to starczyło: mam czasem ochotę kupić sobie taką przepełnioną wystawę książek i usiąść za nią z psem na dwadzieścia lat. {RMR „Malte”, przeł. W. Hulewicz}

Poniedziałek, 11 marca 2013 o 10:18 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Paryż} Bulwar St. Michel był pusty i przestronny i łatwo się szło po jego lekkiej pochyłości. Okna otwierały się w górze z brzękiem szklanym, a błysk ich leciał jak biały ptak przez ulicę. Powóz o jasnoczerwonych kołach przejechał, a dalej w dole ktoś niósł coś zielonego. Konie w błyszczącej uprzęży biegły przez ciemno spryskaną, czystą jezdnię. Wiatr był poruszony, nowy, łagodny, a wszystko wznosiło się: zapachy, wołania, dzwony. {RMR „Malte”, przeł. W. Hulewicz}

Niedziela, 10 marca 2013 o 13:24 UTC+01

Rainer Maria Rilke dodał(a) nowe zdjęcie.

Dłużą się szkolne lęki i udręki w wyczekiwaniu, w nudzie otępiałej. Czasie samotny, czasie ociężały… I wreszcie na dwór: w ulic wir zawrotny, gdzie biją wodotryski, błyski, dźwięki, w ogrodach świat już nie w zasięgu ręki —. Iść przez to wszystko w swej odzieży małej, w inności swej w idących ciżbie całej —: czasie dziwaczny, czasie bezpowrotny, czasie samotny. {RMR „Dzieciństwo”, przeł. A. Pomorski; na fotografii René Rilke w roku 1886}

Niedziela, 10 marca 2013 o 13:16 UTC+01

Rainer Maria Rilke dodał(a) nowe zdjęcie.

Gdybyż wówczas był istniał jakiś człowiek, który by mi pokazał zwierzęta albo kwiaty, który by mnie nauczył, jak dobrze jest być sam na sam z książką… Wyrosłem w sercu pustki i zdążałem ku nicości… {RMR}

Niedziela, 10 marca 2013 o 13:08 UTC+01

Rainer Maria Rilke dodał(a) nowe zdjęcie.

Zmuszony byłem nosić ładne sukienki i aż do czasu, gdy posłano mnie do szkoły, paradowałem ubrany jak dziewczynka; matka moja bawiła się mną jak dużą lalką. {RMR w liście do Ellen Key; na fotografii René w wieku trzech lat}

Niedziela, 10 marca 2013 o 12:58 UTC+01

Rainer Maria Rilke dodał(a) nowe zdjęcie.

Zmrok był jak skarbiec, co wypełniał przestrzeń, gdzie chłopiec siedział ukryty w pomroce, i kiedy matka weszła, jakby we śnie, szklanka w kredensie cichym zadygoce. Czuła, jak pokój zdradza jej obecność. Pocałowała syna: Jesteś tutaj?… {RMR „Z dzieciństwa”, przeł. M. Jastrun; na fotografii najwcześniejsza bodaj podobizna małego René Rilkego}

Sobota, 9 marca 2013 o 18:23 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Niejeden już raz ziemia italska mnie porywała i uwodziła na wyżyny, z których boleśnie spadałem, dlatego może to i dobrze, że teraz znajdzie się przy mnie ta młoda artystka, kobieta, która ani jako twórczyni, ani z żądzy życia nie tęskniła za tym południowym krajem, gdyż jej północna uczuciowość z nieufnością traktowała tę zbyt otwartą, iskrzącą blaskiem wspaniałość Południa… {Rilke w liście do Lou Andreas-Salomé, przeł. W. Markowska; poniżej: Capella de Vitaleta w San Quirico d'Orcia, fot. S. Scarselli}

Piątek, 8 marca 2013 o 19:54 UTC+01

Mój pokój i dal nieobjęta bezsennej nocy nad ziemią — to jedno. Jestem struna rozpięta na pudle, w którym dźwięki drzemią, które każdy szelest pamięta. Rzeczy to skrzypiec ciała, pełne szmerliwej ciemności; w nich płacz kobiecy zagości i pokoleń nienawiść cała w uśpieniu… Jak srebrna strzała gdy zadrżę, wszystko pode mną życiem swym żyć zaczyna; co w rzecz zabłąkało się ciemną, teraz ku światłu się wspina, aż tan mój tonem się stanie, co w niebie fale wytrąca, a wtedy zeń światło przez każdą szparę wąską, łaknącą, w bezdenne stare otchłanie spada bez końca… {RMR „U kresu nocy”, przeł. A. Pomorski}

Piątek, 8 marca 2013 o 12:23 UTC+01

Teraz wiesz, jak się o tym zapomina: bowiem przed tobą stoi waza róż, niezapomniana, po brzeg wypełniona ostatecznością bytu, nachylenia, oddania, niemożności dania, trwania tu, co naszym jest: ostatecznością w nas. Bezgłośne życie, kwitnienie bez końca, pragnienie miejsca bez brania z przestrzeni miejsca, zacieśnionego w krąg przez rzeczy; byt bez konturów, jakby z oszczędności, i samo wnętrze, tkliwość nadzwyczajna i rozświetlanie siebie aż po krawędź: czy znamy coś, co jest podobne temu? {Z dedykacją dla wszystkich Czytelniczek Rilkego – „Waza z różami”, przeł. M. Jastrun}

Czwartek, 7 marca 2013 o 21:31 UTC+01

Rainer Maria Rilke dodał(a) nowe zdjęcie.

Zapomniana sztuka ekslibrisów. Na reprodukcji ekslibris René Marii Rilkego, zaprojektowany przez Emila Orlika.

Środa, 6 marca 2013 o 22:48 UTC+01

Więc odejść z tego zamętu, zmącenia, co nasze jest, lecz do nas nie należy, co nas jak woda w starych studniach pełnych cienia drżąco odbija i zaciera obraz świeży… A jednak odejść, odejść jak dłoń z dłoni, jak gdyby bliznę rozdarto na powrót, znów odejść: dokąd? W przestrzeń niewiadomą, w krainę ciepłą, ale nieznajomą, co jak kulisy wszelkiego działania będzie nam obojętna: ściana, ogród; odejść: dlaczego? z przymusu, z poddania, z niecierpliwości, z ciemnego czekania, z niezrozumienia, z nierozumu, dokąd? Na siebie wszystko wziąć nie do pozbycia — dać upaść temu, co się ma stałego, by paść samotnie, nie wiedząc dlaczego — Czy to jest wejście do nowego życia? {RMR „Odejście syna marnotrawnego”, przeł. M. Jastrun, fot. P. Smith}

Wtorek, 5 marca 2013 o 21:37 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Wenecja} Owe miesiące spędzone w Wenecji to, jak mniemam, jeden z najspokojniejszych okresów w życiu poety. Mezzanino wielce mu się spodobało, dzielna Gigietta otoczyła go troskliwą pieczą (jej mąż, nazwiskiem Dante, służył u D'Annunzia jako kamerdyner). Towarzyszyło mu jednak uczucie, iż owładnęła nim wenecka gnuśność; uskarżał się po cichu na nieprzemożoną senność i ustawiczne znużenie. I tak żył beztrosko z dnia na dzień, niczym „pośród zwierciadlanych odbić”, stronił od obcych, którzy go zanudzali, choć czasem z chęcią składał wizyty damom weneckiej elity towarzyskiej w ich wspaniałych, starych pałacach. {Księżna Marie von Thurn und Taxis na kartach swego „Wspomnienia o Rainerze Marii Rilkem”}

Wtorek, 5 marca 2013 o 11:18 UTC+01

Rainer Maria Rilke dodał(a) nowe zdjęcie.

Ale jeszcze w girlandach z kamienia ponad drzwiami już nie otwieranymi jakaś skłonność jest do zatajenia, ciche współczucie z nimi, co się trwożą jak w odbiciach szklanych, kiedy wiatr w nie uderzy cieniście, także herb, jak na starym liście, w nagłym szczęściu zapieczętowany, mówi wciąż. {RMR „Pawilon”, przeł. M. Jastrun}

Poniedziałek, 4 marca 2013 o 20:25 UTC+01

Miejscem jest przynajmniej zjawa marna, gdzie twój wzrok rozbija się z hałasem: chociaż tyle; ale ta sierść czarna najmocniejsze też spojrzenie czasem obezwładni… {RMR „Czarna kotka”, przeł. A. Pomorski}

Poniedziałek, 4 marca 2013 o 19:59 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Prowincja francuska ma dla mnie zawsze w sobie coś uspokajającego, tyle tam starych domów, mijając je myślę, jak by to dobrze było w nich zamieszkać, i rzeczywiście, gdy się po nich rozglądam, prawie wszystkie są do wynajęcia. Wszystko to wciąż pozostawiać za sobą i nie pożądać. {RMR w liście do Lou Andreas-Salomé, przeł. W. Markowska}

Niedziela, 3 marca 2013 o 19:46 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Tu w podwalinach były narodziny, siła i napór, by się wyżej wznieść, i miłość wszędzie jak chleb i jak wino, skargą miłosną nabrzmiałe portale. W biciu zegarów życie nie szło dalej, i w wieżach, co się nagle wzbić nie chciały, już pełne rezygnacji, była śmierć. {RMR „Katedra”, przeł. M. Jastrun; fotografia katedry w Mediolanie: S. Scarselli}

Sobota, 2 marca 2013 o 22:33 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Paryż} Pewnego razu (dosyć wcześnie rano) szedłem sobie w dół bulwarem St. Michel do Biblioteki Narodowej, gdziem zwykł spędzać sporo czasu. Szedłem tak i cieszyło mnie wszystko, co mógł przynieść mi ten poranek, początek nowego dnia, nawet w tym mieście niosący z sobą powiew świeżości, jasności i pogody. Z przyjemnością patrzyłem na czerwień kół u wozów, wilgotną i chłodną, lśniącą niczym na płatkach kwiatów, cieszyło mnie, że gdzieś na końcu ulicy ktoś mignął jasną zielenią – nie wiadomo dlaczego, ale było mi z tym dobrze. {RMR w liście do Lou Andreas-Salomé, przeł. W. Markowska}

Sobota, 2 marca 2013 o 20:13 UTC+01

Domu nie miałem od lat, choćbym miał swoje cztery ściany, przez własną matkę bez domu na świat wydany. Idę więc w świat, wchodzę weń sam wciąż głębiej i murem w nim stoję, mam swoją radość i ból swój mam, a wszystko wyłącznie moje. A przecież dziedziczę tak wiele… Bo czegokolwiek światu udzielę, z czym się rozstanę, pada bezwładnie, w siebie się zapadnie jak palcem na wodzie pisane. {RMR „Ostatni”, przeł. A. Pomorski}

Sobota, 2 marca 2013 o 12:56 UTC+01

Jesteś Pan wielkim poetą i Pan dobrze o tym wiesz. Jesteś Pan zakochany (nie rezonować, Pan jest i był zawsze zakochany, w kim, kiedy i gdzie, to wszystko jedno). Posiadasz małe atelier w Paryżu – i jest właśnie marzec, cała ta przecudowna wiosna puka do Pańskich drzwi. – Proszę wejść! – Niechże Pan zawoła, Serafico! {Księżna Marie von Thurn und Taxis w liście do Rilkego, przeł. W. Markowska}

Piątek, 1 marca 2013 o 22:01 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Paryż w okresie Belle Époque} Często przed zaśnięciem czytałem trzydziesty rozdział Księgi Hioba i wszystko sprawdzało się u mnie słowo w słowo. Wstawałem nocą i szukałem ulubionego tomiku Baudelaire'a, Petits poèmes en prose, i głośno odczytywałem najpiękniejszy wiersz A une heure du matin. Znasz go może? Zaczyna się tak: Enfin! Seul! On n'entend plus que le roulement de quelques fiacres attardés et éreintés. Pendant quelques heures nous posséderont le silence, sinon le repos. Enfin! La tyrannie de la face humaine a disparu, et je ne souffrirai plus que par moi-même… [Nareszcie! Sam! Nie słychać nic, tylko turkot jakichś zapóźnionych i zmęczonych fiakrów. Na kilka godzin będziemy mieli ciszę, jeżeli nie wytchnienie. Nareszcie! Tyrania ludzkiej twarzy zniknęła i będę cierpiał tylko przez siebie samego]. {RMR w liście do Lou Andreas-Salomé, przeł. W. Markowska; na fotografii Opéra Garnier, rok 1900}

Piątek, 1 marca 2013 o 19:29 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Paryż w okresie Belle Époque} O, tysiąc rąk budowało ten mój lęk, aż z maleńkiej zapomnianej wioszczyzny wyrosło wielkie miasto, w którym dzieją się rzeczy nie do opisania. Bez przerwy rósł on we mnie i wyrywał z mej duszy spokój jak cichą zieleń, że już nic więcej odczuwać nie mogłem. Rósł on już w czasach Westerwede, z tamtejszych smutnych warunków życia, z ciężkich godzin wznosił całe gmachy i ulice. A gdym się znalazł w Paryżu, o, jakże szybko się wtedy rozrósł! {RMR w liście do Lou Andreas-Salomé, przeł. W. Markowska; na fotografii paryżanie spacerujący po terenach Wystawy Światowej z roku 1889}

Piątek, 1 marca 2013 o 11:40 UTC+01

Rainer Maria Rilke dodał(a) nowe zdjęcie.

Tak staliśmy się zaklętymi grajkami, co za drzwi wychodzą, by wypatrywać tuż przed nocą, czy sąsiad modlitw ich nie słyszy — co, gdy już wszyscy się rozpierzchną, za echem dzwonów grają w zmierzchu, a za ich pieśnią nieustanną (jak las na wietrze za fontanną) brzmi ciemne pudło skrzypiec w ciszy. {RMR „Tak staliśmy się zaklętymi grajkami…”, przeł. M. Jastrun; na fotografii paryski chansonnier, rok 1910}

Czwartek, 28 lutego 2013 o 21:27 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Mont Saint-Michel} Jeszcze tyle mam Ci do opowiedzenia z Paryża, musisz posłuchać jeszcze o Mont Saint-Michel i o gotyckim kościele Archanioła, który się wznosi na północnym wybrzeżu Normandii, niemal całkowicie oblany morzem, i o wielu, wielu innych rzeczach, które mnie zachwycały, chciałbym Ci jeszcze mówić i choć w cząstce móc Ci je przekazać. {RMR w liście do Lou Andreas-Salomé, przeł. W. Markowska}

Środa, 27 lutego 2013 o 22:49 UTC+01

Jesteśmy samotni. Można się łudzić i zachowywać tak, jakby było inaczej. O ileż jednak lepiej wejrzeć w to, że jesteśmy samotni, wręcz zacząć od tego. Wówczas zdarzą się nam wprawdzie nieraz zawroty głowy; gdyż zabraknie nam wszystkich tych punktów, na których zwykł spoczywać nasz wzrok, nie ma już niczego bliskiego, a wszystko, co dalekie, jest nieskończenie odległe… Ale jest konieczne, byśmy i to przeżyli. Musimy daleko podążać za naszym istnieniem i przyjmować je z największą otwartością… {RMR „Listy do młodego poety”, przeł. J. Nowotniak}

Środa, 27 lutego 2013 o 21:58 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Gandawa} Z wież wszystkich pada, ton za tonem, kipiący metal w masie tak potężnej, jakby miał w dole w ścisłej ulic formie dzień jasny powstać w spiżowym odlewie, na jego skraju zaś, wykuty, wzniosły, widzieć się daje pochód wielobarwny wesołych dziewcząt i radosnych chłopców… {RMR „Procesja maryjna”, przeł. A. Lam, fot. E. Robaye}

Wtorek, 26 lutego 2013 o 21:47 UTC+01

Rainer Maria Rilke dodał(a) nowe zdjęcie.

{Krajobrazy Rilkego: Brugia} Minione miasto. Widzisz w tafli czystej (prawem kaduka), głową w dół niestety, jak dziarsko uwyraźnia swe odbicie, jakby rzadkością tam nie było życie; wielkie i ważkie wiszą tam ogrody, z nagłym rozbłyskiem okien na dnie wody w tańcu zwijają się estaminety. {RMR „Quai du Rosaire”, przeł. A. Pomorski}

Poniedziałek, 25 lutego 2013 o 21:08 UTC+01

Rainer Maria Rilke dodał(a) nowe zdjęcie.

Rilke w roku 1924. Szwajcaria, kanton Valais (Wallis). Tamtejszy krajobraz wydał się poecie niezwykle piękny – przywodząc na myśl urodę Prowansji i Hiszpanii – acz „trochę mniej fanatyczny, trochę bardziej pojednawczy”.

Poniedziałek, 25 lutego 2013 o 21:04 UTC+01

Rainer Maria Rilke dodał(a) nowe zdjęcie.

Każ się napełnić ostatnim owocom; niech je dwa jeszcze ciepłe dni opłyną, znaglij je do spełnienia i wpędź z mocą ostatnią słodycz w ciężkie wino. Rilke podczas spaceru wśród winnic w okolicach Sierre. Winogrona tego regionu przeznaczone są na słynne „crû d'Enfer”, dumę tej słonecznej krainy.

Poniedziałek, 25 lutego 2013 o 19:02 UTC+01

Któż to dziś wie, gdy młodość już nie zmyli? Ileż pustki na dnie dłoni obmyła czysta woda, co jeszcze w tej chwili jaśniejąc sen pomnaża w swojej toni. {RMR „Szkice z dwóch zimowych wieczorów, przeł. A. Pomorski, fot. D. Langevin}

Niedziela, 24 lutego 2013 o 20:41 UTC+01

Czas jest niczym? A jednak z czasem nadejdzie naraz twój cud. Że te ramiona, wczoraj samej ci niemal przykre, dla tego, którego nie znasz, obietnicą się staną domu, którego nie zna. Domu, przyszłości. {RMR „Wiersze rozproszone”, przeł. A. Pomorski}

Niedziela, 24 lutego 2013 o 20:08 UTC+01

Rainer Maria Rilke dodał(a) nowe zdjęcie.

Czemu, skoro tyle się wie o sobie, nie można sobie pomóc? I to od lat. Szukam wciąż odnowy, odmiany, uzdrowienia – a dusza spada w dół, w inną stronę, wiem o tym. Lecz któż, pragnąc się odmienić na nowo, nie rozbije się przedtem? {Rilke w liście do Lou Andreas-Salomé, przeł. W. Markowska; na fotografii poeta w roku 1906}

Sobota, 23 lutego 2013 o 20:38 UTC+01

Rainer Maria Rilke dodał(a) nowe zdjęcie.

Nie żyję własnym życiem… czuję się odtrącony i opuszczony, lecz nade wszystko zagrożony przez świat… {Na zdjęciu poniżej Rilke w roku 1919, w którym poeta porzuca na zawsze Monachium i wyjeżdża do Szwajcarii}

Sobota, 23 lutego 2013 o 19:33 UTC+01

Dziwaczne słowo: przepędzić czas! Zatrzymać go, to byłoby zadanie. Bo kogóż to nie trwoży: gdzie jest trwanie, gdzie w końcu byt w tym wszystkim wszystkich nas? — Góry śpią w świetności gwiazd ogromnej; — lecz w nich także czas jest pełen błysków. Ach, w moim dzikim sercu bezdomnie nocuje wiekuistość. {RMR „Przepędzić czas”, przeł. M. Jastrun}

Sobota, 23 lutego 2013 o 16:45 UTC+01

Ciebie nie dziwi burzy gniew – widziałeś, jak dorośleje; drzewa pierzchają. Ucieczka drzew tworzy kroczące aleje. Do tego, przed kim uciekają, ty teraz idziesz samotnie, i twoje zmysły go śpiewają, gdy stoisz przy twym oknie. {RMR „Księga godzin”, przeł. M. Jastrun, fot. I. McCullagh}

Piątek, 22 lutego 2013 o 13:25 UTC+01

Oby nabierał Pan coraz większego zaufania do tego, co jest trudne, i do Pańskiej samotności wśród innych. A poza tym niech Pan pozwoli, by życie się toczyło. Proszę mi uwierzyć: życie ma rację, niezależnie od wszystkiego. {RMR „Listy do młodego poety”, przeł. J. Nowotniak}

Piątek, 22 lutego 2013 o 11:53 UTC+01

Lato twym własnym było domem, gdzie rzeczy na miejscu stoją, jak w dal równiny nieznajomej musisz wejść w duszę swoją. Wielka samotność się zaczęła, twe dni ogłuchły w pustkowie, z twych zmysłów ręka wiatru zdjęła świat jak zwiędłe listowie. {RMR, „Księga godzin”, przeł. M. Jastrun, fot. B. Heine}

Czwartek, 21 lutego 2013 o 19:28 UTC+01

Usnęła we mnie. Wszystko snem jej było. Te drzewa, które kiedyś podziwiałem, dal dotykalna, łąka, którą znałem, i wszystko, co mnie kiedyś zadziwiło. I śniła świat. {RMR „Sonety do Orfeusza”, przeł. M. Jastrun}

Środa, 20 lutego 2013 o 21:18 UTC+01

O, pełna łez, co jak wstrzymane niebo nad krajobrazem jej cierpienia ciąży. I kiedy płacze, wieje tkliwa groza skośnego deszczu poprzez piasek serca. O, od łez ciężka. Wago wszystkich łez! Co się nie czuła niebem, gdyż jaśniała, a musi niebem być dla mroku chmur. {RMR „Ô Lacrimosa”, przeł. M. Jastrun}

Środa, 20 lutego 2013 o 08:45 UTC+01

Rainer Maria Rilke dodał(a) nowe zdjęcie.

{Krajobrazy Rilkego} To przerażające: po innych krajach ludzie podróżują rozsądnie. Często pozwalają, aby kierował nimi przypadek, odkrywają piękne i zaskakujące rzeczy i mnóstwo radości w sposób obfity i dojrzały spada im prosto z nieba. We Włoszech zaś przebiegają ślepi obok tysięcy cichych piękności ku tym oficjalnym osobliwościom, które ich najczęściej tylko rozczarowują. {RMR „Dziennik florencki”, przeł. B. Antochewicz}

Wtorek, 19 lutego 2013 o 09:02 UTC+01

Nauczyli się dawno bogowie pod dwie różne podszywać połowy. My zaś, wprawieni w obrót, doszliśmy pełni jak tarcza księżyca. Niech nam i wówczas, gdy nas ubywa, w tygodniach przemiany nikt nie pomaga do pełni bycia, poza tą naszą samotną wędrówką nad krajobrazem bezsennym. {RMR „Elegia. Do Mariny Cwietajewej-Efron”, przeł. A. Pomorski}

Poniedziałek, 18 lutego 2013 o 18:32 UTC+01

Tak mocujący się z potęgą nocy swymi głosami podsycają śmiech, który się z trudem spala. Ach, oporny, nieustępliwy świat. Oddycha jednak przestrzenią, w której gwiazdy biegną. Patrz, nieprzymuszona mogła, na dalekość wydana obcą, nadmiarowi dali ulec, daleka, obojętna nam. Zechciała jednak sięgnąć naszej twarzy jakby spojrzeniem zakochanych; ku nam podnosi się i bodaj trwoni na nas własne istnienie… Na próżno. Któż dostrzeże? Gdzieżby miał ktokolwiek śmiałość o przestworza nocy opierać czoło jak o własne okno? {RMR „Tak mocujący się z potęgą nocy”, fragment w przekładzie A. Pomorskiego; wiersz powstał dokładnie sto lat temu, pod koniec lutego roku 1913}

Poniedziałek, 18 lutego 2013 o 12:58 UTC+01

— Gdybyś tylko raz ujrzał, jak w słowo wchodzi przeznaczenie i nie wraca, jak się we wnętrzu staje obrazem, tylko obrazem, jak portret przodka, co w ramach, gdy czasem nań spojrzysz, podobny ci się zdaje, to znów obcy, wytrwałbyś. {RMR „Requiem. Pamięci Wolfa hr. von Kalckreuth”, przeł. M. Jastrun}

Poniedziałek, 18 lutego 2013 o 09:30 UTC+01

— O, stare przekleństwo poetów, którzy się skarżą, gdy mówić powinni, co osądzają zawsze swe uczucie, miast je oblekać w kształt, co wciąż mniemają, że jest ich rzeczą i ich powinnością smutek swój, radość swoją — w poemacie opłakać albo sławić. Tak jak chorzy gadają pełnym lamentu językiem, aby opisać wszystko, co ich boli, zamiast się twardo w same słowa zmieniać, jak się kamieniarz, budownik katedry, zawzięcie zmienia w obojętność głazu. {RMR „Requiem. Pamięci Wolfa hr. von Kalckreuth”, przeł. M. Jastrun}

Niedziela, 17 lutego 2013 o 19:27 UTC+01

Nigdy umarłym nie wzbraniałem odejść, oszołomiony ich pewnością celu, tak rychłym ich zadomowieniem w śmierci, ich, wbrew opinii, racją. Tylko ty, ty wracasz; muskasz mnie dotykiem, przy mnie krzątasz się, szukasz, o co by potrącić, by dźwięk cię zdradził. Nie odbieraj tego, co długo sobie przyswajałem. Słusznie; nie warto tęsknić za tym, co wzruszało. Tego tu nie ma; w nas się przeistacza; odbitym światłem odrzucamy w głąb, z bytu we wnętrze, to co poznajemy. {RMR „Requiem. Pamięci przyjaciółki”, przeł. A. Pomorski}

Niedziela, 17 lutego 2013 o 15:54 UTC+01

To były dobro twe i przyjaźń twoja; nieraz je przeczuwałeś; później jednak, spłoszony owych form wewnętrzną próżnią, w ich głąb sięgałeś, by zaczerpnąć pustki, płacząc nad sobą. {RMR „Requiem. Pamięci Wolfa hr. von Kalckreuth”, przeł. A. Pomorski, fot. P. Smith}

Sobota, 16 lutego 2013 o 20:03 UTC+01

Perły się toczą. Ach, czy zerwał się jeden ze sznurów? Lecz cóż by pomogło, gdybym je znów nanizał: brak mi ciebie, podtrzymująca je, silna klamro, ukochana. Czyliż nie pora? Jak przedświt na wschód słońca, czekam na ciebie, blady od kończącej się nocy… {RMR „Perły się toczą”, przeł. M. Jastrun}

Sobota, 16 lutego 2013 o 17:27 UTC+01

Objęłaś mnie ramieniem, przecież nie na drwinę, Ale jak kształtująca dłoń, co muska glinę, Dłoń, w której leży Stwórcy siła — Już postać jakąś ulepić marzyła, Lecz wnet opadła ze znużeniem I pozwoliła mi roztrzaskać się o ziemię. Błogosławieństwem byłaś, wzniosłym ideałem, I stałaś się przepaścią, co mnie pochłonęła. {RMR do Lou Andreas-Salomé, fragment wiersza napisanego pod wrażeniem „Ostatniego przywołania”, przeł. W. Markowska}

Sobota, 16 lutego 2013 o 17:16 UTC+01

Bezwiednie posłuszna byłam wielkiemu planowi życia, które z uśmiechem zgotowało mi dar ponad wszelkie moje nadzieje i oczekiwania. Z głęboką pokorą przyjmuję ten dar i widzę z niezwykłą jasnością, i wołam do Ciebie: Idź tą samą drogą naprzeciw swemu ciemnemu Bogu! On ma moc zdziałać to, czego ja już dla Ciebie uczynić nie mogę! Czego już od dawna nie potrafiłam uczynić, mimo iż tak mocno tego pragnęłam. Tylko on może Cię pobłogosławić na drodze do słońca i dojrzałości twórczej. {Lou Andreas-Salomé w liście do Rilkego, nazywanym „Ostatnim przywołaniem”, przeł. W. Markowska}

Piątek, 15 lutego 2013 o 20:47 UTC+01

Była piękna, cicha, uroczysta noc, świeciły gwiazdy, dobrze było wracać do domu. Wtedy to postanowiłem pozostać w Worpswede. Czuję tutaj, jak z dniem każdym rośnie samotność… {RMR „Dziennik z Worpswede”, przeł. W. Markowska}

Piątek, 15 lutego 2013 o 19:11 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Florencja, rok 1898. Nie muszę mówić: Wybacz! Każdym bowiem swym milczeniem błagam Cię o to; i nie muszę prosić: Zapomnij! Oboje bowiem chcemy wspominać nawet te godziny, kiedym pragnął uciec od Ciebie ze wstydu; lecz nawet w tej mojej ślepej ucieczce zawsze biegłem naprzeciw Ciebie. {RMR „Dziennik florencki”, przeł. W. Markowska}

Piątek, 15 lutego 2013 o 09:37 UTC+01

Nie wspominam bowiem: jestem, a to, czym jestem, wzrusza mnie ze względu na ciebie. Nie w tych odnajduję ciebie wystygłych już, ożałobionych miejscach, z których odeszłaś; nawet myśl, że ciebie nie ma tam, jeszcze ciepło twoje chowa, prawdziwsza niż twój brak. {RMR „Do Lou Andreas-Salomé”, przeł. A. Pomorski}

Czwartek, 14 lutego 2013 o 20:50 UTC+01

Porzucony na górach serca. Patrz, jak małe, spojrzyj tam: ostatnie sioło słów, a wyżej, ale również jak mała! ostatnia jeszcze zagroda uczuć. Poznajesz? Porzucony na górach serca. Skała pod rękami. Lecz tu rozkwita niejeden byt; z niemego urwiska śpiewając wspina się nic nie wiedzące zioło. Ale wiedzący? Ach, on, który zaczął wiedzieć, a teraz milczy, porzucony na górach serca. {RMR „Porzucony na górach serca”, przeł. M. Jastrun}

Czwartek, 14 lutego 2013 o 10:57 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Wenecja, lato roku 1912. Rilke, rozstawszy się z Eleonorą Duse, popada w melancholię. „Potraktowałem Wenecję podobnie jak wszystkie miejsca mego pobytu w ostatnich latach, więcej od nich oczekując, niż mogły mi ofiarować. Próbowałem siać postrach wśród rzeczy, kierując w ich pierś lufę pistoletu naładowanego oczekiwaniem”.

Czwartek, 14 lutego 2013 o 08:56 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Po bolesnym rozstaniu z Magdą von Hattingberg w maju roku 1914, czując „bezgraniczną potrzebę samotności”, Rilke schronił się w Asyżu w Umbrii. Pocieszenia szukał w całkiem nieznanym sobie miejscu, które „podobne niezapisanej stronicy nie przywoła choćby najbłahszego wspomnienia”.

Środa, 13 lutego 2013 o 19:57 UTC+01

Zawsze zwróceni ku istnieniu, tylko odbicie wolnej widzimy przestrzeni, przyćmione przez nas. Lub że nieme zwierzę patrząc spokojnie na wskroś nas przeziera. To zwie się losem: być w obliczu, wobec, i nic prócz tego, zawsze tylko wobec. {RMR „Elegie duinejskie”, przeł. M. Jastrun}

Środa, 13 lutego 2013 o 17:16 UTC+01

Strażnikiem uczyń mnie swych dali, nasłuchującym przy kamieniu, pozwól, bym sięgnął wzrokiem śmiałym ku samotności twoich mórz; pozwól, bym biegi rzek przemierzył, niepomny krzyku ani wrzawy, ku dźwiękom nocy, w gwiezdny kurz. {RMR „Księga godzin”, przeł. A. Lam}

Wtorek, 12 lutego 2013 o 20:25 UTC+01

Rainer Maria Rilke dodał(a) nowe zdjęcie.

Najsłynniejsza bodaj karykatura młodego Rilkego autorstwa Emila Orlika (z roku 1896).

Wtorek, 12 lutego 2013 o 19:33 UTC+01

Rainer Maria Rilke dodał(a) nowe zdjęcie.

W roku 1917 podczas pobytu w Berlinie Rilke przyglądał się wraz z Gerhartem Hauptmannem próbie generalnej jego sztuki „Winterballade” w reżyserii Maxa Reinhardta. Emil Orlik uwiecznił tę scenę na słynnym rysunku (od lewej: Reinhardt, Hauptmann, Rilke oraz żona Hauptmanna, Grete).

Wtorek, 12 lutego 2013 o 19:21 UTC+01

Rainer Maria Rilke dodał(a) nowe zdjęcie.

Jesienią roku 1896 Rilke przenosi się z Pragi do Monachium, gdzie podejmuje studia na tamtejszym uniwersytecie. Nawiązuje też liczne nowe znajomości, szczególnie wśród artystów i pisarzy. Poznaje wówczas m.in. poetę Wilhelma von Scholza oraz młodego kompozytora Oskara Frieda. W ich towarzystwie sportretował Rilkego Emil Orlik.

Wtorek, 12 lutego 2013 o 19:10 UTC+01

Rainer Maria Rilke dodał(a) nowe zdjęcie.

Rilke sportretowany przez swego przyjaciela z lat młodzieńczych, pochodzącego z Pragi Emila Orlika, malarza i rysownika, autora kilku wybornych karykatur poety. Jemu właśnie poświęcił Rilke swe studium „Ein Prager Künstler” z roku 1899.

Poniedziałek, 11 lutego 2013 o 20:01 UTC+01

Los to jedno. Ludzie stają się w nim bardziej widzialni. Jak wieże stoją. Zwalone w gruz. Lecz kochankowie wschodzą wiecznie poza i ponad własną zagładą; albowiem nie ma wyjścia z wieczności. Któż cofnie okrzyk radości? {RMR „Wiersze rozproszone”, przeł. A. Pomorski}

Poniedziałek, 11 lutego 2013 o 19:44 UTC+01

Patrzaj, wiedziałem, że są, którzy nie nauczyli się nigdy zwyczajnie stąpać wśród ludzi… Nie pytaj mnie, na jak długo starczyło ich uczuć; jak długo ich jeszcze widziano? Albowiem jest niewidzialne i niewypowiedziane jest niebo nad krajem wnętrza. {RMR „Wiersze rozproszone”, przeł. A. Pomorski}

Poniedziałek, 11 lutego 2013 o 09:28 UTC+01

Jestem niczym chorągiew oddana przestrzeniom. Czuję wiatr potężniejący i sprostać muszę jego tchnieniom, gdy rzeczy w dole milczenia pochłania nisza: drzwi zamykają się miękko, a kominy wypełnia cisza; okna nie drżą jeszcze i wszystko spowija kurz. Wtedy przeczuwam już burze rozbudzone wśród mórz. Rozkładam me ręce, zamykam się w sobie, odrzucam sam siebie i pozostaję w słowie sam pośród burz. {RMR „Przeczucie”, przeł. Dariusz Guzik}

Niedziela, 10 lutego 2013 o 20:07 UTC+01

Gdyż ogarnięci uczuciem spalamy się, ach, zawsze ulatniamy się z naszym oddechem; od drwa płonącego do drwa wydajemy woń coraz słabszą. A wtedy ktoś nam powiada: tak, w krew moją wchodzisz, ten pokój, ta wiosna napełnia się tobą… {RMR „Elegie duinejskie”, przeł. M. Jastrun}

Niedziela, 10 lutego 2013 o 09:04 UTC+01

A jednak w czujnym i ciepłym zwierzęciu jest ciężar, troska wielkiej melancholii. Bo też mu ciąży zawsze to, co nas niekiedy obezwładnia – przypomnienie, jakby już raz to, ku czemu dążymy, bliżej zdarzyło się, wierniej i w związku najtkliwszym. Tu jest wszystko oddaleniem, a tam było oddechem. {RMR „Elegie duinejskie”, przeł. M. Jastrun}

Sobota, 9 lutego 2013 o 18:20 UTC+01

Do współuczucia z każdej rzeczy woła, z każdego ruchu daje znak: Wspominaj! Dniem, co był obojętny wczoraj, znów nas obdarza nieznana godzina… O domie, skłonie łąki, o wieczorze, nagle to widzisz przelśnione przez zorzę, obejmujący i obejmowany. {RMR „Wiersze rozproszone”, przeł. M. Jastrun}

Sobota, 9 lutego 2013 o 15:35 UTC+01

Lecz to małostkowość: myśleć o czymś, czego nie było. I jest pozór wyrzutu w niewłaściwym porównaniu. To co się dzieje, tak bardzo wyprzedza nasz sąd, że darmo pragniemy doścignąć i nie dowiemy się nigdy, jak było. Wiedz, wielkie słowa z czasów, gdy działanie jeszcze widzialne było, nie są dla nas. Kto mówi o zwycięstwach? {RMR „Requiem”, przeł. M. Jastrun}

Sobota, 9 lutego 2013 o 08:53 UTC+01

Czyś ty jest wszystkim – ja tym jednym, w którym uległość buntem dyszy? Czy nie powszechnym i powszednim, gdy płaczę, czy nie jestem wszystkim, a ty tym jednym, który słyszy? Pieśń jakaś na przeszkodzie stoi, byś mnie wysłuchał – licha, drobna? Też jestem pieśń, wysłuchaj mojej, co niesłyszalna, bo osobna. {RMR „Księga godzin”, przeł. A. Pomorski}

Piątek, 8 lutego 2013 o 18:22 UTC+01

Jak ucisk zmory sennej jest jego opieka, a jego głos ma dla nas głazu ciszę — i chcielibyśmy, co mówi, usłyszeć, lecz sens słów jego na wpół nam ucieka. Pomiędzy nim a nami wielki dramat, zbyt hałaśliwy, byśmy się porozumieli, kształt jego ust widzimy, gdzie głos zamarł i rozwiał się w bezmiarze, co nas dzieli. {RMR „Księga godzin”, przeł. M. Jastrun}

Piątek, 8 lutego 2013 o 13:22 UTC+01

Rainer Maria Rilke dodał(a) nowe zdjęcie.

Nie widzę przed sobą nic prócz nieszczęścia, lęku, niewymownego strapienia, bez ciebie niknie łaskawość mojego życia. {Rilke do Marty Hennebert; na fotografii poeta w roku 1917 w majątku Herthy Koenig w Böckel}

Piątek, 8 lutego 2013 o 13:06 UTC+01

Rainer Maria Rilke dodał(a) nowe zdjęcie.

Każdy człowiek jest samotny, i takim musi pozostać, i musi to znieść, musi wytrwać… Proszę mi wierzyć, to Pan, Pan sam odbijasz się w zwierciadle wszystkich tych oczu… {Marie von Thurn und Taxis w liście do Rilkego}

Czwartek, 7 lutego 2013 o 19:21 UTC+01

Przy tej drodze nawykłej do słońca, w wydrążonej połowie pnia, który dawno stał się żłobem, powierzchnię wody cicho odnawiającym, tu ugaszę pragnienie, źródlaność biorąc w siebie na przegubach dłoni. {RMR „Przy tej drodze nawykłej do słońca”, przeł. M. Jastrun}

Czwartek, 7 lutego 2013 o 18:31 UTC+01

Tam w górze bezustannie się odnawia w spojrzeniach i nabiera sensu świat. Tylko niekiedy skrycie rzecz się zjawia i staje przed nim, gdy on przez ten kształt przeciska się, inaczej, całkiem nisko, nie odepchnięty, lecz i w rejestr nie wpisany, i jak z wahaniem swoją rzeczywistość na kształt przenosząc, wkrótce zapomniany… {RMR „Pies”, przeł. M. Jastrun; na fotografii fragment obrazu Martína Rico „Puerta de una Casa de Toledo”, Museo Nacional del Prado}

Środa, 6 lutego 2013 o 20:14 UTC+01

Ileż z tych miejsc gościłem w sobie. Niektóre wiatry przestworu są jak moi synowie. Powietrze, jeszcze pełne miejsc po mnie, czy poznajesz mnie znów? Ty niegdyś gładka koro, zaokrąglenie i kartko moich słów. {RMR „Sonety do Orfeusza”, przeł. M. Jastrun}

Środa, 6 lutego 2013 o 17:02 UTC+01

Godziny w dzieciństwie, gdy poza figurami było więcej niż przeszłość, a przed nami nie było przyszłości. Lecz często rośliśmy w pośpiechu, żeby być dorosłymi, na wpół ciesząc tych, którzy nie mają nic prócz dorosłości. Byliśmy w naszym samotnym mijaniu uszczęśliwieni tym, co trwa… {RMR „Elegie duinejskie”, przeł. M. Jastrun}

Wtorek, 5 lutego 2013 o 21:10 UTC+01

Słyszysz, kochana, wznoszę ręce — słyszysz szelesty… Jakież mogłyby samotnych gesty nie czuć, że je tłum rzeczy podsłuchuje w ciszy? Słyszysz, zamykam oczy, lecz ten lekki szmer dobiega także aż do Ciebie. Słyszysz, kochana, podnoszę powieki… … lecz czemu nie ma tu Ciebie. {RMR „Cisza”, przeł. M. Jastrun}

Wtorek, 5 lutego 2013 o 20:48 UTC+01

Jak ten, co z falą cudzych mórz wędrował, tak jestem przy zadomowionych stale; dni napełnione stoją na swych stołach, lecz dla mnie pełne kształtów są oddale. Choć do mej głębi sięga świat nieznany, co może jest pustynią księżycową, żadne uczucie nie jest samo dla nich i zamieszkane jest każde ich słowo. {RMR „Samotny”, przeł. M. Jastrun}

Wtorek, 5 lutego 2013 o 09:07 UTC+01

Rainer Maria Rilke dodał(a) nowe zdjęcie.

Wiem teraz, to my jesteśmy przodkami Boga i tylko my, w naszej najgłębszej samotności, krocząc naprzód sięgamy zarazem przez tysiąclecia aż do Jego początków. {RMR „Dziennik florencki”, przeł. W. Markowska}

Wtorek, 5 lutego 2013 o 09:03 UTC+01

Rainer Maria Rilke dodał(a) nowe zdjęcie.

Długo zwiedzałem dzieła sztuki we Florencji. Godzinami mogłem przesiadywać przed jakimś obrazem, by wyrobić sobie o nim zdanie, porównując je potem z pięknymi ocenami Burckhardta. Kiedyś zapomniałem stojąc przed Magnificat Botticellego i mych własnych określeń, i obcych formułek. I wtedy to się stało. Czułem się, jakbym stoczył bój i odniósł zwycięstwo… I ogarnęła mnie nieznana dotąd radość. {RMR „Dziennik florencki”, przeł. W. Markowska}

Poniedziałek, 4 lutego 2013 o 19:49 UTC+01

Zaprawdę, to osobliwe, nie przebywać już odtąd na ziemi, wyuczone zaledwie porzucić zwyczaje, różom i innym odrębnie obiecującym rzeczom nie dawać znaczeń ludzkiej przyszłości, już nigdy. To osobliwe, już nie mieć życzeń. To osobliwe, wszystko, co było związane, ujrzeć w przestrzeni rozpierzchłe. A być umarłym to trud i doganianie straty, aby odczuć powoli cząstkę wieczności. {RMR, Z „Elegii duinejskich”, przeł. M. Jastrun}

Poniedziałek, 4 lutego 2013 o 19:31 UTC+01

Któż to nas tak odwrócił, że cokolwiek byśmy czynili, jesteśmy w postawie odchodzącego, kiedy na ostatnim wzgórzu, co mu raz jeszcze całą ukaże dolinę rodzinną, staje, ogląda się, zwleka — tak my żyjemy żegnając się wiecznie. {RMR, Z „Elegii duinejskich”, przeł. M. Jastrun, fot. P. Klinger}

Niedziela, 3 lutego 2013 o 19:29 UTC+01

Śmierć jest ogromna. Rośnie wraz z nami w pogodny czas. Gdy środek życia uśmiechem darzy, płakać się waży tam, w środku nas. {Słynne zakończenie „Księgi obrazów”, wiersz nieomal nieprzetłumaczalny, powyżej w przekładzie A. Lama, poniżej A. Pomorskiego} Dojrzała śmierć. My jej zarodek z błogim uśmiechem. Gdy w sobie życia widzisz sam środek, ta w środku ciebie szlochać śmie echem.

Niedziela, 3 lutego 2013 o 16:45 UTC+01

Opada liść, opada z oddalenia, ogołacając niebiańskie ogrody; opada gestem upartej niezgody. A spośród gwiazd nocami w swą samotność zapada ziemia ciężka jak z kamienia. {RMR „Jesień”, przeł. A. Pomorski, fot. B. Heine}

Sobota, 2 lutego 2013 o 17:55 UTC+01

Nigdzie, kochana, nie ma świata, prócz wewnątrz. Nasze życie umiera w przemianie… {RMR}

Piątek, 1 lutego 2013 o 19:04 UTC+01

Ty, której nie mówię, że płacząc leżę nocą wśród milczenia, której istnienie mnie upaja kołysząco do zmęczenia. Ty, która mi nie mówisz czuwając dla mnie: jak my tę całą wspaniałość moglibyśmy znieść nie uśmierzając? Spojrzyj na kochających, ledwie wyznali z warg drżących, jak szybko kłamią. Samotnym mnie czynisz. Ciebie jedną mogę zamienić. Przez chwilę jesteś to ty, a potem znowu szumienie albo woń, co owiewa mnie rosnąc. Ach, tamte wszystkie straciłem w ramionach, tylko ty wciąż na nowo narodzona: żem nigdy cię nie zatrzymał, trzymam cię mocno. {RMR „Pieśń Abelone”, przeł. M. Jastrun, fot. R. Avella, Giardini Giusti, Werona}

Piątek, 1 lutego 2013 o 09:22 UTC+01

Zbyt jestem w świecie osobny, a przecież samotny nie dosyć, żeby hołdować z każdej rzeczy drobnej. Zbyt jestem w świecie nikły, lecz nieistotny nie dosyć, żeby kształt rzeczom zwykły, ciemnym i mądrym, przed tobą obnosić. Moją wolą jest własna wola i ta wola jej towarzyszy, aż wola w czyn się przemienia; a w powściągliwej ciszy, z jaką czasy ustępują pola temu, co wynika z cienia, chcę być między wiedzącymi albo samotnym pozostać. Całą chcę w sobie twoją odzwierciedlać postać, nie tak ślepy i zgrzybiały, by mi się wymknął obraz twój chwiejny, olbrzymi. Rozpostrę się, wybujały. I niech nic mnie nie przełamie, bo co przełamie, to przekłamie. A nie chcę, żeby moja treść kłamała tobie. Siebie opiszę w zamyśle jak obraz, w którym trwasz, a który długo oglądałem z bliska, jak słowo, które uchwyciłem ściśle, jak dzbanek, który mi na co dzień służy, jak mojej matki twarz, jak łódź, co miała nieść skroś kłębowiska najśmiercionośniejszej burzy. {RMR, Z „Księgi godzin”, przeł. A. Pomorski}

Czwartek, 31 stycznia 2013 o 20:27 UTC+01

Cały świat był w twarzy ukochanej —, aż tu nagle rozlał się, wypłynął: świat na zewnątrz, świat nieogarniony. Czemuż ja nie piłem, gdym ją uniósł, świata z pełnej ukochanej twarzy, który z bliska ku mym wargom wionął? Piłem. Ach, wpijałem się, chłonąłem. Ale sam, nadmiarem przepełniony świata, pijąc w nim się rozpłynąłem. {RMR „Cały świat był w twarzy ukochanej”, przeł. A. Pomorski; poniżej: Auguste Rodin „Je suis belle”, Musée Rodin}

Czwartek, 31 stycznia 2013 o 09:36 UTC+01

Rainer Maria Rilke dodał(a) nowe zdjęcie.

Rilke w ogrodzie Muzot, zdjęcie z tej samej co poprzednie „sesji fotograficznej”. Rok 1925. Wiele lat wcześniej, podziwiając w Ogrodzie Luksemburskim klomb róż „La France”, poeta tęsknił za dniem, w którym sam będzie posiadał własną rabatę, „by przed nią usiąść, gdy już będę stary, i przemienić ją w słowa, w których tkwi wszystko to, co wówczas poznam”. Po raz pierwszy od czasu Westerwede, gdzie Rilke zamieszkał ponad dwadzieścia lat wcześniej, towarzyszyło mu uczucie, iż posiada własne cztery ściany oraz może kształtować ogród wedle swego upodobania.

Czwartek, 31 stycznia 2013 o 09:29 UTC+01

Rainer Maria Rilke dodał(a) nowe zdjęcie.

Rilke w dość nietypowej pozie w ogrodzie swej szwajcarskiej samotni Muzot. Dwa treliaże porośnięte kwitnącymi różami, wznoszące się w ogrodzie, do którego przylegał niewielki sad, dodawały temu miejscu uroku.

Środa, 30 stycznia 2013 o 17:36 UTC+01

Dzieła sztuki są zawsze owocem życia w zagrożeniu, wynikiem podążania za doświadczeniem aż do ostatecznego końca, tam, dokąd żaden człowiek nie jest już w stanie dotrzeć. Im dalej podąża się ową drogą, tym bardziej osobiste, wyjątkowe, niepowtarzalne staje się owo doświadczenie, zaś dzieło sztuki jest koniecznym, nie dającym się stłumić, możliwie ostatecznym wyrazem owej wyjątkowości… W tym kryje się sekret niewyobrażalnej pomocy, jaką dzieło sztuki przynosi temu, kto musi je stworzyć – iż jest ono jego podsumowaniem, paciorkiem różańca, na którym życie twórcy odmawia modlitwę, wciąż powracającym dowodem jego jedności i prawdziwości. {Rilke w liście do Klary Westhoff, 1907; poniżej: Auguste Rodin „La Danaïde”, 1889}

Środa, 30 stycznia 2013 o 09:46 UTC+01

Przez którą ptaki przelatują, nie jest ową wierną przestrzenią, co znosi twą postać. (W powietrzu, tam, znasz tylko swą odmowę i bezpowrotnie nikniesz i nie możesz zostać). Z nas wyrywa się przestrzeń i przemieszcza rzeczy: aby ci udał się byt drzewa, spowij go swoją wewnętrzną przestrzenią, otocz go zatrzymanym powiewem. Nie ogranicza się. Dopiero we wcieleniu w twą rezygnację stanie się prawdziwym drzewem. {RMR „Przez którą ptaki przelatują”, przeł. M. Jastrun}

Środa, 30 stycznia 2013 o 09:11 UTC+01

Rainer Maria Rilke dodał(a) nowe zdjęcie.

Miłość nasza obiecywała nam przede wszystkim, iż do niczego nie będzie przymuszać… biorąc we własne ręce ów początek szczęścia, stalibyśmy się pierwszymi, którzy je obrócili wniwecz. {Rilke w liście do Merline; na fotografii poeta w towarzystwie Baladyny i jej syna Baltusza, Beatenberg, rok 1922}

Wtorek, 29 stycznia 2013 o 17:52 UTC+01

Rainer Maria Rilke dodał(a) nowe zdjęcie.

Merline, tak, moja kochana, dopomóż mi w ten heroiczny sposób, przyłącz się do tej cichej krainy, do tych spokojnych murów, co mnie tutaj chronią, i chroń mnie wraz z nimi… {Rilke w liście do Baladyny Klossowskiej}

Poniedziałek, 28 stycznia 2013 o 23:21 UTC+01

Ach, ogrodami jesteś, ach, patrzałem na nie z taką nadzieją. Otwarte okno w willi wiejskiej — i prawie zbliżałaś się do mnie w zadumie. Znajdowałem ulice, którymi właśnie przechodziłaś — i lustra w sklepach handlarzy miały jeszcze zawrót głowy po tobie i zlęknione odrzucały mój zbyt nagły obraz. — Kto wie, czy nie ten sam ptak przelatywał nas dźwiękiem wczoraj, osobno, w wieczorze? {RMR „Ty zawczasu utracona”, przeł. M. Jastrun, fot. L. Bellin}

Poniedziałek, 28 stycznia 2013 o 20:32 UTC+01

Wciąż tak samo, choć znamy krajobraz miłości… wciąż od początku na przechadzkę we dwoje wychodzimy pod stare drzewa i wciąż tak samo kładziemy się pośród kwiatów, twarzą do nieba. {RMR, Z wierszy rozproszonych, przeł. A. Pomorski}

Poniedziałek, 28 stycznia 2013 o 11:30 UTC+01

Muzyko: oddechu posągów, może: ciszo obrazów. Mowo, gdzie mowy kończą się. Czasie, pionowo stojący na kierunku serc, które giną. Uczucia do kogo? O, ty przemiano uczuć w co?:— w słyszalny krajobraz. Ty obca: muzyko. Ty nas przerastający przestworze serca. Nasza najtajniejsza sprawo, co przewyższając nas, wybucha z nas — święte pożegnanie: gdy to, co jest naszym wnętrzem, nas otacza jako najbardziej wypróbowana dal, jako druga strona powietrza: czysto, ogromnie, już nie do zamieszkania. {RMR „Muzyka”, przeł. M. Jastrun; poniżej: Auguste Rodin „Muse Whistler nue, bras coupés”, Musée Rodin}

Poniedziałek, 28 stycznia 2013 o 11:03 UTC+01

Rainer Maria Rilke dodał(a) nowe zdjęcie.

{Kobiety w życiu Rilkego} Magda Richling, osiem lat młodsza od Rilkego, urodziła się w Wiedniu; ukończywszy studia pod okiem Ferruccia Busoniego, dzięki swym koncertom zdobyła niemały rozgłos jako pianistka. Jej małżeństwo z von Hattingbergiem zakończyło się rozwodem; osamotniona poszukiwała osoby, która pozwoliłaby jej odnaleźć w życiu spełnienie. Spotkali się listownie w styczniu roku 1914. To Magda, zwana przez Rilkego Benvenutą, wprowadziła poetę w świat muzyki, grając dlań utwory Haendla, Bacha, Scarlattiego. „On jest dla mnie głosem Boga, nieśmiertelną duszą, Fra Angelico, wszystkim, co nadziemsko Dobre, Wzniosłe, Święte” – pisała Magda do siostry. Do ostatecznego rozstania doszło z początkiem maja w Wenecji; Magda nie darmo słuchała, jak Rilke często cytował aforyzm Kassnera: „Droga od intymności do wielkości prowadzi przez ofiarę”.

Niedziela, 27 stycznia 2013 o 21:31 UTC+01

Albowiem jest, zauważ, granica patrzenia. A świat ujrzany chce prosperować w miłości. Dokonało się dzieło spojrzenia, czyń teraz dzieło serca przy obrazach, co w tobie więzione; albowiem to ty weźmiesz nad nimi górę: dziś wszakże ich jesteś nieświadom. Wypatrz, wewnętrzny mężczyzno, swoją wewnętrzną dziewczynę, tę wywalczoną na tysiącu istot, to wywalczone dopiero, nigdy nie kochane jeszcze stworzenie. {RMR „Przemiana”, przeł. A. Pomorski; poniżej: Auguste Rodin „L'éternelle idole”, Musée Rodin}

Niedziela, 27 stycznia 2013 o 16:51 UTC+01

Przelewające się niebo rozrzutnych gwiazd pyszni się ponad zgryzotą. Zamiast w poduszkę, wypłacz się w niebo. Tutaj, u spłakanej już, u kończącej się twarzy, która rozlewa się wkoło, zaczyna się rwący porywający wszechświat. Kto go zatrzyma, ten potok? Nikt. Chyba że ty nagle zmagać się poczniesz z gwałtownym pędem owych galaktyk ku tobie. Odetchnij. Odetchnij ciemnością ziemi i znów oczy w górę! Znów. Lekko, na oślep z góry otchłań przylega do ciebie. {RMR, Z wierszy rozproszonych, przeł. A. Pomorski}

Niedziela, 27 stycznia 2013 o 09:48 UTC+01

Komu poskarżysz się, serce? Coraz to odludniejszą drogę sobie torujesz wśród niepojętych ludzi. Może tym bardziej daremną, że nie zbacza w swym biegu, nie zbacza w biegu w przyszłość, w tę już straconą. Dawniej. Czyś się skarżyło? Na co? Na opadłą jagodę radości, że niedojrzała. A teraz złamano mi drzewo radości, złamała mi burza moje nierychliwe drzewo radości. Co miałem najpiękniejszego w mym niewidzialnym krajobrazie, ciebie, coś mnie rozpoznać dawało aniołom, niewidzialnym. {RMR, Skarga, przeł. A. Pomorski}

Sobota, 26 stycznia 2013 o 18:26 UTC+01

Czyli was nie zdumiała na stelach attyckich powściągliwość ludzkiego gestu? Czy miłość i pożegnanie nie kładą się tak lekko na plecy, jakby stworzone z innej materii niż nasza? Czy pamiętacie nieważki dotyk dłoni, mimo że w torsach jest siła. {RMR, Elegie duinejskie, przeł. M. Jastrun; poniżej: „Orfeusz, Eurydyka, Hermes”, grecki relief zachowany w rzymskiej kopii, podziwiany przez Rilkego w Museo Nazionale w Neapolu}

Sobota, 26 stycznia 2013 o 18:03 UTC+01

Jakbyś mi to wyrwał z najtajniejszych zakamarków serca… To nie do wysłowienia wspaniałe, wypowiedzieć, powołać do istnienia Niewyrażalne. I to jest właśnie najważniejsze, jedynie o to chodzi, przecież my, otoczeni i osaczeni przez całą tę zewnętrzną naoczność, tylko w ten sposób możemy się w imię naszej prawdziwej egzystencji od niej wyzwolić, mimo iż w niej sami żyjemy. Gdzież można to osiągnąć, jeśli nie w poezji? {Lou Andreas-Salomé w liście do Rilkego po lekturze „Elegii duinejskich”, przeł. W. Markowska; poniżej: Gustave Moreau „Dziewczyna tracka z głową Orfeusza”, 1864}

Piątek, 25 stycznia 2013 o 20:38 UTC+01

W świetle szukają ciebie aniołowie, o gwiazdy czułym uderzają czołem tusząc, że ciebie byle blask wypowie. Ilekroć jednak ja o tobie marzę, widzę, jak ślepe odwracając twarze z fałd twego płaszcza sypią się popiołem. {RMR, Księga godzin, przeł. A. Pomorski; poniżej: Heinrich Vogeler, Die Erwartung (Träume II), 1912}

Piątek, 25 stycznia 2013 o 16:50 UTC+01

Znów będę prosty, pełen ciszy i głos mój nagle milknie, i moja twarz się schyla niżej ku lepszej modlitwie. Dla innych byłem gwałtownością wiatru, gdym ich tarmosząc, wzywał. Tam byłem, gdzie anioły goszczą, gdzie światło w nicość się rozpływa — Lecz Bóg głęboką jest ciemnością. {RMR, Księga godzin, przeł. M. Jastrun; poniżej: Edward Burne-Jones, An Angel Playing a Flageolet, 1878}

Piątek, 25 stycznia 2013 o 11:00 UTC+01

Rainer Maria Rilke dodał(a) nowe zdjęcie.

Od tej mojej samotności, w jakiej się zabarykadowałem z górą już lat dwadzieścia, nie może być żadnego urlopu, który bym musiał wybłagać wśród wielu usprawiedliwień dla mojego rozbudzonego szczęścia. Ja muszę w niej żyć do końca… Klęczę teraz wśród świata i proszę tych, którzy mnie kochają, by mnie oszczędzali. Tak! By mnie oszczędzali! Aby mnie nie zużyli dla swojego szczęścia, lecz by mi pomogli rozwinąć owo najgłębsze we mnie samotne szczęście, bez tego bowiem wielkiego dowodu miłości nigdy by mnie naprawdę nie kochali… {RMR, Testament, przeł. W. Markowska; na fotografii gabinet Rilkego w Muzot}

Czwartek, 24 stycznia 2013 o 21:16 UTC+01

Rainer Maria Rilke dodał(a) nowe zdjęcie.

Kiedym dawniej tęsknił zawsze za czymś trwałym, za domem, za ludźmi, co by całkowicie do mnie należeli, za codziennością – jakże się myliłem. Od kiedym to posiadł, rozpada się wszystko, jedno po drugim. Bo czym stał się dla mnie mój dom? Czymś obcym, dla czego muszę pracować, a ci bliscy moi czyż nie są dla mnie niczym nieudana wizyta? Jakże gubię się za każdym razem, gdy chcę się do nich zbliżyć… Czymże mógłbym być dla nich, skoro nie mam żadnego zawodu, żadnych praw w oczach tych ludzi? {RMR w liście do Lou Andreas-Salomé, przeł. W. Markowska; na fotografii, obok Rilkego, Klara Westhoff, Phia Rilke (jak zawsze w czerni) oraz rodzice Klary i jej młodszy brat Helmuth, rok 1901}

Czwartek, 24 stycznia 2013 o 11:54 UTC+01

Wraz z zespoleniem się dwojga kochających się ludzi nic nie staje się wspólne, wzrasta samotność. {RMR} {Auguste Rodin „Pocałunek”, Musée Rodin}

Czwartek, 24 stycznia 2013 o 10:33 UTC+01

Rainer Maria Rilke dodał(a) nowe zdjęcie.

W małżeństwie, wedle mego odczucia, chodzi nie o to, by dzięki przerwaniu i przezwyciężeniu wszelkich granic stworzyć szybko jakąś wspólnotę, raczej nazwę dobrym małżeństwem takie, w którym każde będzie czuwać nad samotnością drugiego i okazywać mu największe zaufanie, podobne do tego, jakim sam jest obdarzany. Współistność dwojga ludzi to rzecz niemożliwa i tam, gdzie się mimo to wydaje pojawiać, stanowi ograniczenie, obopólną umowę, która obrabowuje jedną lub obie strony z pełni ich swobody i z ich rozwoju. Lecz gdy się świadomie założy, że nawet najbliższych sobie ludzi mogą dzielić bezkresne odległości, może się także rozwinąć u nich przecudowna łaska wzajemnego życia obok siebie, gdy im się uda pokochać owe dzielące je od siebie dalekości, świadomość ta bowiem pozwoli im widzieć siebie nawzajem w pełni bliskości pod ogromnym niebem. {Rilke w liście do Emanuela von Bodmana, przeł. W. Markowska}

Środa, 23 stycznia 2013 o 10:55 UTC+01

Blisko jest tylko wnętrze; świat daleko. Wnętrze, co w siebie świat codziennie wchłania, w ścisku, w natłoku nie do opisania. Wyspa jak gwiazda, którą cicho, lekko, w bezwiednej grozie swej niepostrzeżenie przestwór niweczy… {RMR, Wyspa, przeł. A. Pomorski}

Środa, 23 stycznia 2013 o 09:00 UTC+01

Rainer Maria Rilke dodał(a) nowe zdjęcie.

Kobiety, których życie ujawnia się bardziej bezpośrednio, zamieszkując w nich owocniej i ufniej, muszą przecież w gruncie rzeczy być dojrzalszymi ludźmi, bardziej ludzkimi ludźmi niż lekkomyślny mężczyzna, którego nie ściąga pod powierzchnię życia żaden cielesny owoc, mężczyzna, który – zarozumiały i porywczy – nie docenia tego, co w swoim mniemaniu kocha. {RMR, Listy do młodego poety, przeł. J. Nowotniak, fot. H. Armstrong Roberts, 1927}

Wtorek, 22 stycznia 2013 o 21:38 UTC+01

Rainer Maria Rilke dodał(a) nowe zdjęcie.

Dobrze jest być samotnym, bo samotność jest trudna; to, że coś jest trudne, musi być dla nas dodatkową racją, by to czynić. Również kochać jest dobrze: bo i miłość jest trudna. Dzielenie miłości z innymi ludźmi to chyba najtrudniejsze z naszych zadań, sprawa ostateczna, ostatnia próba i sprawdzian… {RMR, Listy do młodego poety, przeł. J. Nowotniak; na fot. Rilke i Klara w roku 1904}

Wtorek, 22 stycznia 2013 o 09:51 UTC+01

Rainer Maria Rilke dodał(a) nowe zdjęcie.

Chcę Pana, mój drogi, prosić, by był Pan cierpliwy wobec wszystkiego, czego nie potrafi rozwiązać Pańskie serce, i by spróbował Pan polubić same pytania – niczym zamknięte izby albo jak książki napisane w całkiem obcym języku. Niech Pan nie poszukuje teraz odpowiedzi, których nie może Pan dostać, gdyż nie mógłby Pan ich jeszcze odpowiednio przeżyć. A chodzi o to, by wszystko znajdowało oddźwięk w życiu. Niech Pan żyje teraz pytaniami. Może wówczas pewnego odległego dnia przeżyje Pan odpowiedź, dochodząc do niej stopniowo i niepostrzeżenie. {RMR, Listy do młodego poety, przeł. J. Nowotniak; na fot. Rilke w Meudon}

Poniedziałek, 21 stycznia 2013 o 20:40 UTC+01

Rainer Maria Rilke dodał(a) nowe zdjęcie.

W latach dwudziestych Rilke odwiedził Paryż dwukrotnie – w roku 1920 i 1925. Szczególnie podczas ostatniej wizyty odczuwał wręcz gorączkowe pragnienie kontaktu z drugim człowiekiem. Poeta uchwycił się myśli o Paryżu niczym talizmanu, wierząc, że jego magiczna siła raz jeszcze okaże się dobroczynna. {Paryż, Café du Dôme, rok 1928, fot. A. Kertész}

Poniedziałek, 21 stycznia 2013 o 20:17 UTC+01

Rainer Maria Rilke dodał(a) nowe zdjęcie.

Paryż lat dwudziestych, „niezrównany Paryż, który w mej pamięci znaczy cały świat”. {Widok wieży Eiffla z Palais du Trocadéro, rok 1929, fot. C. R. Adams}

Poniedziałek, 21 stycznia 2013 o 20:05 UTC+01

Rainer Maria Rilke dodał(a) nowe zdjęcie.

Rilke w roku 1923 – roku, w którym ukazują się drukiem jego „Elegie duinejskie” oraz „Sonety do Orfeusza”, on sam zaś pogrąża się w pracy nad przekładami wierszy Paula Valéry.

Poniedziałek, 21 stycznia 2013 o 09:36 UTC+01

Jak gdyby nasłuchiwał. Tam: przestworze… Cisza: nie sięga słuch nasz tak wysoko. A on jest gwiazdą. W wielkim gwiazdozbiorze świateł, których nie widzi nasze oko. On jest wszechświatem. Cóż mu po nas? Któżby spodziewał się, że właśnie nas dostrzeże? Choćbyśmy jemu oddawali służby, trwa w swoich głębiach jak leniwe zwierzę. Bo co u jego nóg nam każe leżeć, to od milionów lat się w nim obraca. On, który jest nieświadom naszych przeżyć, a żyje tym, co od nas się odwraca. {RMR, Budda, przeł. A. Pomorski}

Niedziela, 20 stycznia 2013 o 21:37 UTC+01

Nagle z zieleni parku odebrano coś, nie wiadomo co; prawie się słyszy, jak park podchodzi pod okna i w ciszy zatrzymał się. Lecz z siłą niewstrzymaną śpiew siewki z gaju rozbrzmiewa, z zarośli, i przypomina się święty Hieronim: tak bardzo zapał i samotność rośnie z tego jednego głosu, który dzwoni słyszalny dla ulewy. {RMR, Przed deszczem letnim, przeł. M. Jastrun}

Niedziela, 20 stycznia 2013 o 12:48 UTC+01

O wodotryskach dużo wiem przejrzystych, z niepojętego pnia wschodzących szkłem, o drzewach moich łez rzęsistych, czystych, ze snu wielkiego, snu nieobjętego, strwonionych, zapomnianych wraz ze snem. Czyż nie zapominałem nieba ręki na tylu rzeczach, w takim ich natłoku? Czyż wielkość się nie zwidywała oku we wzlocie starych parków, zanim miękki, ufny zapadnie zmierzch… {RMR, O fontannach, przeł. A. Pomorski; park w Chamarande, fot. J. Fourniol}

Niedziela, 20 stycznia 2013 o 09:30 UTC+01

Rainer Maria Rilke dodał(a) nowe zdjęcie.

Rilke w roku 1902, po ukazaniu się monografii „Worpswede” oraz pierwszego wydania „Księgi obrazów”, z nieodłącznym notesem w ręku.

Sobota, 19 stycznia 2013 o 16:16 UTC+01

I trzydzieści sześć, i tysiąc razy Malarz ową Górę opisywał i odbiegał jej, i znowu wzywał (i trzydzieści sześć, i tysiąc razy) szczęśliwego wulkan niebywały, — nie mógł oprzeć się pokusom Góry, która nie dawała sobie chwały w jego szkicu skroić do figury. {RMR, Góra, przeł. A. Pomorski; na reprodukcji: Paul Cézanne, Góra Sainte-Victoire z Lauves}

Sobota, 19 stycznia 2013 o 15:57 UTC+01

Praca Cézanne'a – pisze Rilke – nie poddająca się już wyróżnieniom, skłonnościom ani ułatwieniom, której najdrobniejsza cząstka wyrażana była na nieskończenie czułej skali sumienia, praca ta skupiała ową nie dającą się zamącić substancję w istotę koloru tak, iż stawała się ona nowym istnieniem wolnym od dawnych wspomnień, istnieniem w jakimś wyraju kolorów. {Paul Cézanne, Wielka sosna i czerwone pola, 1895}

Sobota, 19 stycznia 2013 o 15:44 UTC+01

Rilke poznał dokładniej twórczość Cézanne'a w roku 1907, kiedy to w Paryżu w ramach Salon d'Automne zorganizowano wielką retrospektywną wystawę płócien artysty. Urzeczony Salonem napisał kilka długich listów do Klary, które same w sobie tworzą monografię poświęconą Cézanne'owi, porównywalną z książką o Rodinie. {Paul Cézanne, Jas de Bouffan, 1876}

Sobota, 19 stycznia 2013 o 15:23 UTC+01

19 stycznia 1839 roku w Aix-en-Provence przychodzi na świat Paul Cézanne, malarz pozostający dla Rilkego ideałem artysty bez reszty oddanego swemu dziełu. Poeta wiedział o owym szaleńczym poświęceniu się człowieka, który nie porzuci codziennej pracy sur le motif nawet na wieść o pogrzebie matki, artysty „tworzącego swych świętych z butelek po winie i jabłek, i przymuszającego je, by stały się się piękne, by wyrażały sobą cały świat”. {Paul Cézanne, Autoportret, 1895}

Sobota, 19 stycznia 2013 o 09:59 UTC+01

Drogi, co wiodą donikąd wijąc się wśród łąk niezmiennych; bezdusznie już opowiedziano o ich kresach tajemnych, drogi, co często nic więcej nie mają, jak tylko czystą przestrzeń przed sobą i porę roku niewinną. {RMR, Czterowiersze walezeńskie, fot. P. Hanquin}

Sobota, 19 stycznia 2013 o 09:56 UTC+01

Rilke był urzeczony nie tylko „starożytnością” Muzot, zachwyciła go również tamtejsza okolica, niezwykła, majestatyczna uroda krajobrazu kantonu Valais, ożywiająca w jego pamięci wspomnienia pejzaży Prowansji i Hiszpanii. Krainie tej poświęci poeta cykl wierszy „Les Quatrains valaisans” („Czterowiersze walezeńskie”), „najlepszy dowód na to, iż kraj ten noszę w mej krwi”. Kraju, w pół drogi wstrzymany pomiędzy niebiosami a ziemią… {Krajobrazy kantonu Valais, fot. P. Hanquin}

Piątek, 18 stycznia 2013 o 19:17 UTC+01

Rainer Maria Rilke dodał(a) nowe zdjęcie.

Tu czas Wyrażalnego, tu jego ojczyzna. Powiedz i wyznaj. Rilke na balkonie Muzot, rok 1923.

Piątek, 18 stycznia 2013 o 11:42 UTC+01

Muzot, „siedziba nieco heroiczna i chropowata”, na współczesnej fotografii.

Piątek, 18 stycznia 2013 o 11:34 UTC+01

Muzot, ostatnia siedziba poety, miejsce narodzin „Sonetów do Orfeusza” oraz ukończenia „Elegii duinejskich”. Niezwykła jest historia „odnalezienia” tej szwajcarskiej samotni. Rilke i Baladyna Klossowska od pewnego czasu poszukiwali stosownej siedziby, najpierw na terenie kantonu de Vaud, potem w kantonie Valais. 28 czerwca 1921 roku zatrzymali się w Sierre, zawiedli się jednak w swych nadziejach, że znajdą odpowiednie miejsce. Pełni rezygnacji byli już gotowi wracać do Genewy – lecz wtedy zdarzył się „cud”. W ostatni wieczór przed wyjazdem w oknie wystawowym salonu fryzjerskiego zobaczyli fotografię trzynastowiecznej wieży niewielkiego château, opatrzoną notatką „na sprzedaż lub do wynajęcia”. Znajdowała się ona w odległości kilku mil od Sierre. Mimo swych niedostatków – wodę czerpano ze studni, brakowało elektryczności – wydawała się spełniać wszelkie oczekiwania poety. „Chère – pisał Rilke do Nanny Wunderly – c'est peut-être mon Château en Suisse, peut-être”.

Piątek, 18 stycznia 2013 o 08:36 UTC+01

Pomnika nie stawiajcie. Niech różana gałązka kwitnie dlań w corocznej chwale. Bo to Orfeusz jest. Jego przemiana w tym albo owym. Nie trudźmy się wcale o innych imion dźwięk. Bo jeden tylko śpiewa Orfeusz. Znalezioną w Sierre reprodukcję rysunku Cimy de Conegliano przedstawiającą Orfeusza, najwyższego boga poezji, Baladyna Klossowska zawiesiła nad biurkiem poety w Muzot.

Czwartek, 17 stycznia 2013 o 21:12 UTC+01

Rainer Maria Rilke dodał(a) nowe zdjęcie.

„Rilke w Moskwie”, jeden z nielicznych olejnych portretów poety, namalowany przez Leonida Pasternaka już po śmierci Rilkego, w roku 1928, na podstawie dwóch szkiców ołówkiem, sporządzonych w roku 1900 w trakcie drugiej podróży poety do Rosji. Rilke nawiązał serdeczne stosunki z Pasternakiem podczas swej pierwszej wizyty w Moskwie. Wysoko sobie cenił wiersze jego syna Borysa, które poznał w latach dwudziestych w przekładach na francuski. Borys Pasternak uważał Rilkego za największego z żyjących poetów europejskich.

Czwartek, 17 stycznia 2013 o 07:59 UTC+01

Rainer Maria Rilke dodał(a) nowe zdjęcie.

Na zamku hrabiny Luise von Schwerin podjęto Rilkego serdecznie i ciepło, roztaczając nad nim latem roku 1905 opiekę artystycznego mecenatu, w czym poeta zawsze wielce gustował. „Całe moje życie” – pisał z wdzięcznością do hrabiny – „przeniknęło przez Friedelhausen niczym rwąca rzeka, przepływająca przez ciepło skąpanego słońcem krajobrazu, rozwidlając się i poszerzając, połyskując blaskiem wszystkich swych fal”. Tam właśnie, na zamkowym tarasie, Klara modelowała popiersie swego pogrążonego w lekturze męża.

Czwartek, 17 stycznia 2013 o 07:45 UTC+01

Rainer Maria Rilke dodał(a) nowe zdjęcie.

W roku 1905 nawiązuje Rilke znajomość z hrabiną Luise von Schwerin, z domu Nordeck zur Rabenau, która zaprasza go do swej rodowej siedziby Friedelhausen w Hesji. Tam też poznaje poeta rodzinne grono hrabiny – jej córkę Gudrun i jej męża, barona Jacoba von Uexküll (dla ich córki o niezwykłym imieniu Damajanti napisze Rilke powiastkę), macochę hrabiny Julie von Nordeck oraz siostrę Alice Faehndrich, właścicielkę willi na Capri, w której będzie Rilke dwukrotnie gościł. {Na fotografii hrabina Luise von Schwerin z córką Gudrun)

Środa, 16 stycznia 2013 o 21:39 UTC+01

Rainer Maria Rilke dodał(a) nowe zdjęcie.

Frapujący portret Rilkego naszkicowany w roku 1905 w Dreźnie przez pochodzącą z Rygi artystkę Annę Schewitz-Hellmann.

Środa, 16 stycznia 2013 o 13:17 UTC+01

I wszystko wre, i spieszy się, i kończy, i kręci się bez celu, i w kolisku znów czerwień, zieleń, szarość w krąg się łączy, w ledwo zaczętym błyska twarz profilu —. I uśmiech szczęścia wśród uśmiechów tylu olśni, obróci, strwoni się, przesłoni i dech zapiera w ślepym wirowisku… {RMR, Karuzela, Nowe wiersze, przeł. A. Pomorski; fotografia paryskiej karuzeli: A.G. Photographe}

Środa, 16 stycznia 2013 o 09:21 UTC+01

Miasto było przeciwko mnie, burzyło mi życie, niczym egzamin, którego nie zdałem. Jego nieustanny hałas wdzierał się w moją ciszę, jego przeraźliwość szła za mną aż do mego smutnego pokoju, pod powiekami czułem wciąż ciężar obrazów paryskiego codziennego życia. {Rilke w liście do Lou Andreas-Salomé, przeł. W. Markowska; poniżej: dziewiętnastowieczny Paryż na obrazie Martína Rico z roku 1883}

Wtorek, 15 stycznia 2013 o 22:04 UTC+01

Gdybym znad książki podniósł teraz oczy, świat byłby bliski po najdalszy kraniec: to, czym tu żyję, z zewnątrz mnie otoczy, tutaj i tam nie znają swoich granic; niech tylko mocniej się w to wszystko wplotę: w rzecz, co się w moim wzroku uwydatni, w masy poważną zwykłość i prostotę, — ziemia przerasta nagle samą siebie. Na całym zdaje się rozciągać niebie: i pierwsza gwiazda jest jak dom ostatni. {RMR, Czytający, przeł. A. Pomorski; poniżej obraz „In a Garden: Corfu” Johna Singera Sargenta, 1909}

Wtorek, 15 stycznia 2013 o 11:13 UTC+01

Umykasz mi wciąż, godzino pusta, raniąc me serce skrzydłami. Sam: cóż uczynią moje usta z mymi nocami i dniami? Nie mam ukochanej ni schronienia w niebie, sam, pod błękitu wstęgą. Rzeczy wszelkie, którym ofiaruję siebie, trwonią mnie swą potęgą. {RMR, Poeta, Nowe wiersze, przeł. DG}

Poniedziałek, 14 stycznia 2013 o 12:45 UTC+01

Pradawne tchnienie morza, morski wietrze śródnocy: dla nikogo twa zorza; kto zbudzon ze snu mocy, spojrzeć musi w przestworza przemógłszy ciebie: pradawne tchnienie morza powiewie jakby dla skał prastarych, przestrzeń bezbrzeżną rwąc ku sobie z oddali… O jakże spragnione ciebie drzewo figowe, pędząc po księżycowym niebie. {RMR, Śpiew morza. Capri. Piccola Marina, przeł. Dariusz Guzik}

Poniedziałek, 14 stycznia 2013 o 11:20 UTC+01

Rainer Maria Rilke dodał(a) nowe zdjęcie.

Codziennie stajesz mi stromo przed sercem, góro, skało, urwista pustko bez drogi: Boże, w którym się wspinam, spadam samotny i błądzę… i co dzień jak burza, w moim wczoraj Przebytym znów się zanurzam i krążę. {RMR, Improwizacje z capryjskiej zimy, przeł. B. Antochewicz}

Poniedziałek, 14 stycznia 2013 o 11:16 UTC+01

Rainer Maria Rilke dodał(a) nowe zdjęcie.

Włoską wyspę Capri niedaleko Neapolu Rilke odwiedza dwukrotnie – w roku 1907 oraz 1908 przebywa w gościnie u Alice Faehndrich w Villa Discopoli (poeta ma do dyspozycji osobny domek, tzw. Rosenhäusl). W czasie długich spacerów odkrywa Anacapri, wspina się na Monte Solaro, zwiedza grotę Migliera oraz kościół Santa Maria a Cetrella, podziwia też krajobrazy kojarzące mu się z Grecją, „pozbawione dzieł sztuki greckiego świata, lecz jakby z czasów przed ich powstaniem”.

Niedziela, 13 stycznia 2013 o 21:01 UTC+01

O, Panie, daj każdemu śmierć osobną. Śmierć, co wynika z życia, które przeżył, którego miłość, treść i nędzę zmierzył. Jesteśmy tylko listkiem, łuską drobną. Owocem jest ta śmierć, co w nas dojrzewa i wokół której wszystko się obraca. {RMR, Księga godzin, przeł. A. Pomorski, fot. B. Heine}

Niedziela, 13 stycznia 2013 o 10:36 UTC+01

W końcu nie dbają o nas ci, którzy wcześnie odeszli, od bytu ziemskiego odwyka się lekko, jak się od piersi matki odłącza łagodnie. Ale my, którym trzeba tak wielkich tajemnic, którym z żałoby tak często wynika rozkwit błogi: czyżbyśmy mogli żyć bez nich? {RMR, Elegie duinejskie, przeł. M. Jastrun, fot. J.A. Capo}

Sobota, 12 stycznia 2013 o 19:17 UTC+01

Panie: uboższy jestem niźli zwierzę, które, acz ślepe, śmierci swej doczeka, podczas gdy nam jest ciągle tak daleka. O, daj nam tę, która nie zapomina, jak się rozpina życie na szpalerze, tam gdzie najpierwej wiosna się zaczyna. Bo tu nam obco, ciężko się umiera nie naszą śmiercią; gdy nas któraś zbiera, zbiera nas, bo się sama z nas nie rodzi. By nas otrząsnąć, wielki wiatr przychodzi. Stoimy w twym ogrodzie rok po roku jak drzewa słodkiej śmierci, nią ciężarni, lecz czasu zbioru ze starości czarni i jak niewiasta z twojego wyroku zamknięci, próżni, bezowocni, marni. {RMR, Księga godzin, przeł. A. Pomorski, fot. A. Clyne}

Sobota, 12 stycznia 2013 o 18:19 UTC+01

Raz tylko mówi do człowieka Bóg: zanim go stworzy. Potem w ciszy w noc go prowadzi. Nim się począć mógł, człowiek te jednak chmurne słowa słyszy: Idź do wyjścia, zmysłom uległy, po kres, gdzie twoje pragnienia biegły; rąbek szaty mi daj. Poza rzeczami ogniem wzbieraj i cienie rzeczy rozpościeraj, wieczne moje okrycie. Piękno, okropność: co chce, niech się stanie. Idź: nie jest końcem żadne doznanie. Pamiętaj, trzymaj się mnie. Stąd niedaleko, gdzie prowadzę, jest kraj. Nazywa się: życie. Poznasz je po jego powadze. Rękę mi daj. {RMR, Księga godzin, przeł. A. Pomorski}

Sobota, 12 stycznia 2013 o 13:40 UTC+01

Rainer Maria Rilke dodał(a) nowe zdjęcie.

Jeden z najbardziej znanych wizerunków poety – dwudziestopięcioletni Rilke sfotografowany 18 września 1900 roku w Adiek an der Oste, majątku Franza i Heinricha Vogelerów. Autorem zdjęcia jest Hans Müller-Brauel.

Sobota, 12 stycznia 2013 o 09:56 UTC+01

Rainer Maria Rilke dodał(a) nowe zdjęcie.

Wolfratshausen, sierpień roku 1897, na balkonie domku „Loufried”. Od lewej: Friedrich Karl Andreas, August Endell, zaczytany Rilke oraz Lou Andreas-Salomé.

Sobota, 12 stycznia 2013 o 09:41 UTC+01

Rainer Maria Rilke dodał(a) nowe zdjęcie.

Młodość Rilkego. Lato roku 1897, spędzone w sielskim Wolfratshausen w dolinie Izary, to bodaj najszczęśliwszy okres w życiu poety. W letnim domku, nazwanym na cześć Lou Andreas-Salomé „Loufried”, oprócz Rilkego i Lou przebywali również przyjaciółka Lou, baronówna Frieda von Bülow, monachijski architekt August Endell, rosyjski pisarz i krytyk literacki Akim Woliński, a także, przez miesiąc, mąż Lou, Friedrich Karl Andreas. {W altanie w Wolfratshausen; od lewej: Frieda von Bülow, Rilke, Endell oraz Lou}

Piątek, 11 stycznia 2013 o 17:30 UTC+01

„Cisza, czuła opieka, przyroda, samotność, żadnych, żadnych ludzi przez pół roku! Kiedy się to ziści? I gdzie?” – zapytywał Rilke w liście do księżnej Marie von Thurn und Taxis w roku 1920. Czy marzył o takiej oto oazie spokoju? {Harriet Backer „The Library of Thorvald Boeck”, 1902}

Piątek, 11 stycznia 2013 o 14:18 UTC+01

Rilkego reprezentuje w serii Insel-Bücherei kilkanaście tytułów, m.in. książka „In und nach Worpswede” z charakterystycznymi secesyjnymi ilustracjami Heinricha Vogelera. A Wy, drodzy Czytelnicy, czy posiadacie w swych zbiorach któryś z tytułów owej serii?

Piątek, 11 stycznia 2013 o 14:06 UTC+01

W lipcu roku 1912 kierownik Insel Verlag Anton Kippenberg inicjuje jedną z najsłynniejszych serii wydawniczych w historii księgarstwa, tzw. Insel-Bücherei. Wszystkie publikacje charakteryzuje niewielki, kieszonkowy format, twarda kolorowa oprawa, wyszukana szata graficzna oraz typografia. Jako tom pierwszy liczącej dziś ponad 1600 tytułów serii ukazuje się „Pieśń o miłości i śmierci korneta Krzysztofa Rilke”. „Konno, konno, konno – tak przez dzień, tak przez noc, znów przez dzień. Konno, konno, konno”. {Poniżej: faksymilowe wydanie „Korneta”, Insel-Bücherei nr 1}

Piątek, 11 stycznia 2013 o 11:49 UTC+01

Ten przestwór, co jest twoim niebem, patrzy przez gołe konary; bądź ziemią i wieczornym śpiewem, krainą z niebem do pary. Pokorny teraz bądź jak rzecz, do rzeczywistości dojrzały — aby czuł ten, o którym rzecze wieść, żeś w dłoniach jego cały. {RMR, Księga godzin, przeł. M. Jastrun, fot. J. Whitesmith}

Piątek, 11 stycznia 2013 o 09:16 UTC+01

Lubię te ciemne godziny w mym bycie, gdy zmysły toną w głębinie bezwolne; jak w starych listach, widzę w nich ukryte codzienne życie, już dawno minione i jak legenda dalekie, prześnione. I wtedy wiem już, że zyskałem przestrzeń na drugie życie, co bez czasu płynie. Niekiedy czuję się ogromnym drzewem, rosłym, szumiącym, co ponad mogiłę wyrasta snem, przez chłopca śnionym skrycie (którego strzegą podziemne korzenie), straconym w smutku, żałości i śpiewie. {RMR, Księga godzin, przeł. A. Lam, fot. A. Clyne}

Czwartek, 10 stycznia 2013 o 22:08 UTC+01

À propos Rodina: podczas pierwszego pobytu Rilkego w Meudon w roku 1902 rzeźbiarz wypowiedział doń znamienne, jakże aktualne dziś słowa: „Odkąd pogardza się tymi, którzy naprawdę oddają się swej pracy, zagubiło się pojęcie samej pracy. W szczególności artyści nie pracują w ścisłym tego słowa znaczeniu. W całym Paryżu znam ledwie pięciu czy sześciu ludzi, którzy naprawdę to robią. Cała reszta się bawi. I wszystkim brakuje cierpliwości. A najważniejsze są przecież cierpliwość i praca. Poświęciłem im całą moją młodość. Dziś oddaję im każdy mój dzień”. {Rodin był nie tylko rzeźbiarzem, lecz również znakomitym rysownikiem. Poniżej jeden z jego szkiców „Cinq études de danseuseuses cambodgiennes” z roku 1906}

Czwartek, 10 stycznia 2013 o 10:13 UTC+01

Rainer Maria Rilke dodał(a) nowe zdjęcie.

Dwa lata później, we wrześniu roku 1905, Rilke zostaje sekretarzem sławnego Rodina i zamieszkuje w podparyskim Meudon. W maju następnego roku Rodin w przystępie złego humoru wypowiada mu pracę i każe natychmiast opuścić Meudon. „Oto wypędzono mnie jak sługę przyłapanego na złodziejstwie”. {Na fotografii Rilke w Meudon, rok 1906}

Środa, 9 stycznia 2013 o 22:08 UTC+01

Rainer Maria Rilke dodał(a) nowe zdjęcie.

Dwudziestoośmioletni Rilke w swoim atelier Studio al Ponte, mieszczącym się w parku Villa Strohl-Fern w Rzymie, gdzie mieszkał od grudnia 1903 do czerwca 1904 roku. „Mam ogromne okna, widzę przez nie cały park, wiele nieba i wiele nocy. Przed jednym z okien stoi biurko, pulpit zaś, przy którym zazwyczaj stoję, znajduje się pośrodku pokoju, w ten sposób mogę się cieszyć widokiem z dwu okien naraz” – pisał poeta w liście do Lou Andreas-Salomé.

Środa, 9 stycznia 2013 o 13:14 UTC+01

Rainer Maria Rilke dodał(a) nowe zdjęcie.

„Odbywam tu długie, dalekie wędrówki, niekiedy przez parę godzin słońce tak pali, że odpoczywam pod dębem korkowym… Wszystko, co było i co może mnie jeszcze spotkać, wydaje się w takich chwilach tak mało ważne”. {RMR w liście do Lou Andreas-Salomé, Ronda 1912}

Środa, 9 stycznia 2013 o 13:09 UTC+01

Rainer Maria Rilke dodał(a) nowe zdjęcie.

Przed stu laty odbywa Rilke swą wymarzoną podróż do Hiszpanii. Prawie dwa miesiące spędza poeta w miasteczku Ronda, gdzie „w tym przedziwnym otoczeniu” powstają m.in. „Trylogia hiszpańska” oraz początkowe wersy „Szóstej elegii duinejskiej”.

Wtorek, 8 stycznia 2013 o 22:11 UTC+01

Rainer Maria Rilke dodał(a) nowe zdjęcie.

Kto powiedział, że Rilke lubił wyłącznie koty? ;) Na fotografii poniżej poeta w towarzystwie Rodina i jego długoletniej przyjaciółki Rose Beuret oraz ich przymilnych psów.

Wtorek, 8 stycznia 2013 o 10:21 UTC+01

Rainer Maria Rilke dodał(a) nowe zdjęcie.

Luminarze epoki… Rilke i Paul Valéry w Anthy sur Thonon nad Jeziorem Genewskim. Do spotkania dwóch wybitnych poetów doszło 13 września 1926 roku u Juliena Monoda. Rilke przypłynął na spotkanie z Lozanny. Pośrodku widać popiersie Valéry’ego, nad którym pracował w owym czasie rzeźbiarz Henri Vallette. „Drogi Rilke! Widzę w nim, kocham w nim najsubtelniejszego i najbardziej uduchowionego z ludzi tego świata, człowieka najgłębiej nawiedzanego przez dziwne lęki i przez wszystkie tajemnice ducha” – pisał Paul Valéry w roku 1927.

Poniedziałek, 7 stycznia 2013 o 19:47 UTC+01

To właśnie w monachijskim mieszkaniu Herthy Koenig przy Widenmayerstraße podziwiał Rilke sławny obraz Picassa „Rodzina akrobatów”, którego motyw znajdzie swe odzwierciedlenie w jednej z „Elegii duinejskich”.

Poniedziałek, 7 stycznia 2013 o 19:35 UTC+01

Rainer Maria Rilke dodał(a) nowe zdjęcie.

Spotkanie w domu wydawcy Samuela Fischera w roku 1910, wspólna fascynacja obrazem Picassa „Les Saltimbanques” oraz pobyt poety w majątku Böckel latem wojennego roku 1917 – to kamienie milowe historii niezwykłej przyjaźni Rilkego i Herthy Koenig. Jej właśnie zadedykuje poeta po latach „Piątą elegię duinejską”: „Lecz kimże są, powiedz, owi wędrowni linoskoczkowie, ci nieco jeszcze szybciej niż my mijający”.

Poniedziałek, 7 stycznia 2013 o 19:13 UTC+01

Rainer Maria Rilke dodał(a) nowe zdjęcie.

„Ach, ogrodami jesteś” – pisał poeta w wierszu. Sam lubił po ogrodach spacerować, lubił się nimi zajmować, tęsknił za dniem, w którym będzie posiadał własną rabatę (marzenie to ziściło się w Muzot). Na fotografii poniżej Rilke zrywa jabłko w ogrodzie majątku Gut Böckel w Westfalii, posiadłości Herthy Koenig (rok 1917).

Poniedziałek, 7 stycznia 2013 o 16:41 UTC+01

Ty zawczasu utracona kochanko. Ty, która nigdy nie przyszłaś, nie wiem, jakiej muzyki tony lubisz. Nie próbuję, gdy rozkołysze się przyszłość, rozpoznać ciebie. Wszystkie wielkie obrazy we mnie, w oddali doświadczony krajobraz, miasta, wieże i mosty i nie przeczuwany zakręt drogi, i potęga krajów owych, przenikniętych niegdyś przez bogów: wszystko urasta we mnie do znaczenia dzięki tobie, która mi umykasz. {RMR, Ty zawczasu utracona, przeł. M. Jastrun}

Poniedziałek, 7 stycznia 2013 o 12:16 UTC+01

Rainer Maria Rilke dodał(a) nowe zdjęcie.

Bóg, stworzywszy czwartego dnia Słońce, rozjaśnił nim niebo nad Toledo. Legendę tę wspominał Rilke, kiedy po raz pierwszy, przed stu laty ujrzał niezwykłe miasto nad Tagiem. Do jego opisu, jak donosił w liście do księżnej Marie von Thurn und Taxis, potrzebowałby „języka aniołów, co zagościli pośród ludzi”. {Poniżej widok miasta na słynnym obrazie El Greca}

Poniedziałek, 7 stycznia 2013 o 11:22 UTC+01

Dlaczego więc ktoś musi tkwić jak pasterz, tak wystawiony na przemożny wpływ i pochłonięty tak przestrzenią zdarzeń, by mógł poprzestać na tym, że o drzewo w pejzażu oprze własne przeznaczenie? Przed stu laty pisze Rilke „Tryptyk hiszpański” (fragment podaję w przekł. A. Pomorskiego), chłonąc w okolicach Toledo i Rondy takie oto krajobrazy (na zdjęciu Castillo de Almonacid, Toledo, fot. M. Zaldivar).

Niedziela, 6 stycznia 2013 o 16:59 UTC+01

Rainer Maria Rilke dodał(a) nowe zdjęcie.

Autorkę portretu, malarkę Loulou Albert-Lazard poznał Rilke późnym latem roku 1914 w Irschenhausen w dolinie Izary. To właśnie w okresie znajomości z Loulou, nazywaną Lal, powstały niezapomniane wiersze „Wciąż tak samo, choć znamy krajobraz miłości…”, „Porzucony na górach serca” czy „Początek miłości”. Dla Loulou napisał Rilke także poniższe wersy: Niby ptaki, które obok wielkich dzwonów żyją pośród belkowania, od zabrzmiałych uczuć naraz wyrzucone w przestwór letni i wyparte w swoje loty własnoręczny kreślą podpis swoich pięknych trwóg dookoła wieży: przy tych tonach wzruszających w naszych sercach zostać nie umiemy… {Z „Wierszy rozproszonych”, przeł. B. Antochewicz}

Niedziela, 6 stycznia 2013 o 16:37 UTC+01

Rainer Maria Rilke dodał(a) nowe zdjęcie.

Portret Rilkego namalowany przez jego przyjaciółkę Loulou Albert-Lazard w czerwcu roku 1916 w Rodaun. Poeta pozował do obrazu w pawilonie, który specjalnie na tę okazję oddał mu do dyspozycji Hugo von Hofmannsthal. Żona Hofmannsthala, Gerty, postarała się o kilka żółtych i liliowych, zdobionych brokatem zasłon, służących jako tło.

Niedziela, 6 stycznia 2013 o 12:52 UTC+01

Sto lat temu Rilke pisze przejmujący wiersz „Do Anioła” (fragment w przekł. M. Jastruna): Nas przewyższa blask twojego trwania, i zaledwie upadek nam pojąć; jak noc czysta wiosennego porównania dzielisz dzień od dnia pośrodku stojąc. Któż by miał kiedykolwiek śmiałość zmieszać z tobą nasz byt pełen cieni, ty masz wszystkich wielkości wspaniałość, kiedy my w małostkach zaprawieni. Gdy płaczemy, ledwie wzruszający, gdy patrzymy, wzrok ledwie czuwaniem, uśmiech nasz zbyt słabo uwodzący, a gdy wabi, to kto pójdzie za nim? „Napisałem go chodząc po pastwiskach, dzisiaj po południu: i od razu czułem, że musisz go mieć” (z listu do Lou Andreas-Salomé).

Niedziela, 6 stycznia 2013 o 08:34 UTC+01

Rainer Maria Rilke dodał(a) nowe zdjęcie.

Starodawnego rycerskiego rodu stałość w podstawie łuku brwi wynika. Dziecięcy w oczach błękit, a u spodu lęk i pokora… – pisał poeta w wierszu „Autoportret z roku 1906”. Poniżej zadziwiający, nieukończony portret Rilkego pędzla Pauli Modersohn-Becker. Artystka pracowała nad obrazem w Paryżu od maja 1906 roku, w czerwcu Rilke odmawia dalszego pozowania do portretu. „Wyznanie niewierności”.

Sobota, 5 stycznia 2013 o 21:09 UTC+01

Rainer Maria Rilke dodał(a) nowe zdjęcie.

Mniej znany, rzadko publikowany portret Rilkego, naszkicowany przez Baladynę Klossowską w roku 1920. „Czy jestem tedy skazany, by przydawać Ci tak wielu cierpień?” (z listu Rilkego do Merline).

Sobota, 5 stycznia 2013 o 21:00 UTC+01

Rainer Maria Rilke dodał(a) nowe zdjęcie.

Baladyna Klossowska jako tancerka na obrazie namalowanym przez swego brata Eugena Spiro, rok 1901.

Sobota, 5 stycznia 2013 o 20:44 UTC+01

Rainer Maria Rilke dodał(a) nowe zdjęcie.

Skoro mowa o Merline… Ostatnia miłość Rilkego z lat szwajcarskich, malarka Elisabeth Dorothee Spiro, zasłynęła w kręgach artystycznych pod imieniem Baladine. Razem z mężem, historykiem sztuki Erichem Klossowskim, utrzymywała ścisłe kontakty z artystyczną i literacką awangardą swoich czasów. Do kręgu przyjaciół rodziny należeli zarówno Pierre Bonnard i Henri Matisse, jak i André Gide oraz Jean Cocteau. Związek Baladyny z Rilkem spowija aura nieomal legendarna. Poznali się w Paryżu (aczkolwiek syn Baladyny, sławny Balthus, twierdzi w rozmowie z Costanzem Costantinim, że do spotkania doszło w Genewie). Prawdziwy rozkwit owej znajomości nastąpił w szwajcarskim okresie biografii poety, znajdując swe zwieńczenie we wspólnym poszukiwaniu i odnalezieniu wymarzonej samotni Rilkego w Muzot niedaleko Sierre w kantonie Valais, gdzie poeta miał ukończyć dzieło swego życia – „Elegie duinejskie” oraz „Sonety do Orfeusza”. {Na zdjęciu Rilke i Baladyna na balkonie Muzot, rok 1923}

Sobota, 5 stycznia 2013 o 18:06 UTC+01

Rainer Maria Rilke dodał(a) nowe zdjęcie.

Podczas ostatniego pobytu Rilkego w Paryżu w roku 1925 Baladyna Klossowska naszkicowała swój najlepszy bodaj – a z pewnością najbardziej melancholijny – portret poety. „Nie lękaj się cierpienia, spróbuj obdarzyć serce swe czyste uczuciem bez miary”. {Z dedykacji dla Merline}

Sobota, 5 stycznia 2013 o 11:29 UTC+01

Rainer Maria Rilke dodał(a) nowe zdjęcie.

W głębokich nocach odkopuję ciebie jak skarb. Bogactwa, które widywałem, to zwykła nędza i nędzna namiastka piękna w twym kształcie, jeszcze nie powstałym. {RMR, Księga godzin, przeł. A. Pomorski} {Na fotografii Rilke i Lou Andreas-Salomé wraz z poetą rosyjskim Droszynem w majątku Nowinki, należącym do hrabiego Mikołaja Aleksiejewicza Tołstoja, rok 1900; owocem podróży Rilkego do Rosji będą m.in. niezrównane wersy „Księgi godzin”}

Sobota, 5 stycznia 2013 o 10:09 UTC+01

Gdy umrę, co się z tobą stanie? Jestem ci dzbanem (gdy skruszeję?) Jestem napojem (gdy skwaśnieję?) Szatą twą, Panie, sztuką, Panie, beze mnie czymże są twe dzieje? Nie masz domostwa okrom mego, w którym cię słowem ciepłym witam. Ze stóp twych utrudzonych w biegu spadam sandałów aksamitem. {RMR, Księga godzin, przeł. A. Pomorski}

Piątek, 4 stycznia 2013 o 22:18 UTC+01

„Spojrzenia dojrzały i jak narzeczona jest rzecz, gdy ktoś jej zapragnie”. Rozpoczęliśmy tę podróż ledwie przed miesiącem. Ponad setka wpisów i fotografii, liczne grono sympatyków, cieszące oko „polubienia” i miłe komentarze. Dziękujemy! Czymże byłaby ta strona bez swoich czytelników? Czymże byłby Luwr bez swej szklanej piramidy? ;) {fot. A.G. Photographe}

Piątek, 4 stycznia 2013 o 20:07 UTC+01

Niemal dziesięć tysięcy listów do sześciuset adresatów. Każdy w formie nieskazitelnego rękopiśmiennego odpisu. Oto epistolograficzna spuścizna Rilkego. Podziwiać czy może raczej… naśladować? „Spośród obrazów samego siebie żadnego nie uznaję za szczególnie ważny, prócz tych tylko przemijających, zachowanych w sercach i pamięci moich przyjaciół”.

Piątek, 4 stycznia 2013 o 14:24 UTC+01

Wiem, że modlitwa moja cię nie dotknie, choć jest bluźniercza: jakbym szukał w księdze starej, żem z tobą spokrewniony – tysiąckrotnie. Chcę ci z miłości mych złożyć ofiarę… Czy ojciec nie jest dla nas tym, co było; lata, w których się obcą myślą żyło, gesty zużyte, ubiór już zetlały, przekwitłe dłonie i włos wypłowiały? I jeśli w czasie swym mógł ujść za bohatera, dziś, gdy rośniemy, spada jak liść i zamiera. {RMR, Księga godzin, przeł. M. Jastrun. fot. J.A. Capo}

Piątek, 4 stycznia 2013 o 09:17 UTC+01

Rainer Maria Rilke dodał(a) nowe zdjęcie.

„Nieopisana pełnia, która temu miastu, ze wszystkimi obrazami jego niewyczerpanego bogactwa zjawisk, pozwala tworzyć krajobrazy ducha pod najsłodszym niebem ziemi”. {RMR w liście do Ellen Delp, 1925} Czy dzisiejszy Paryż, podobnie jak niegdysiejszy, przerażałby Rilkego? Pewnie tak, choć z zupełnie innych powodów. {Poniżej: widok z katedry Notre Dame, fot. J.A. Capo}

Czwartek, 3 stycznia 2013 o 20:10 UTC+01

Rainer Maria Rilke dodał(a) nowe zdjęcie.

„Paryż jest ciężkim, męczącym miastem, miastem budzącym niepokój… Rodin zaś jego wielkim, spokojnym, potężnym zaprzeczeniem”. {RMR do Ottona Modersohna, 1902} {Poniżej: widok z Łuku Triumfalnego na Avenue Kléber; w tle dawne zabudowania Trocadéro, zburzone w roku 1937 z okazji wystawy światowej, dziś stoi w tym miejscu Palais de Chaillot; fot. Henri Roger-Viollet z roku 1899, via Belle Époque Europe}

Środa, 2 stycznia 2013 o 18:51 UTC+01

Rainer Maria Rilke dodał(a) nowe zdjęcie.

Rilke, czytelnik, jak wiadomo, zachłanny, wyznał jednak kiedyś, iż czasem mu się wydaje, że z monotonnego szmeru fal weneckiej laguny, uderzających o marmurowe fundamenty, więcej można się nauczyć niż ze starych ksiąg. {Poniżej: Rilke pogrążony w lekturze podczas przechadzki w Bad Rippoldsau w Schwarzwaldzie, rok 1913}

Środa, 2 stycznia 2013 o 11:41 UTC+01

Pod przemożnym wpływem Lou Andreas-Salomé Rilke zmienił nie tylko swoje imię, lecz także charakter pisma. Zamiast niedbałych, częstokroć niemal nieczytelnych pociągnięć pióra pojawiło się czyste staranne pismo, które miało się stać wyrazem jego sztuki. Poniżej zestawienie odręcznych podpisów Rilkego i Lou. Od dołu: podpis Rilkego z roku 1896; autograf Lou Andreas-Salomé; podpis Rilkego po roku 1897, a więc po spotkaniu z Lou.

Środa, 2 stycznia 2013 o 11:17 UTC+01

Rainer Maria Rilke dodał(a) nowe zdjęcie.

{Portrety Rilkego} Niezwykle plastyczna fotografia Rilkego wykonana w roku 1925 w słynnym paryskim studio Henriego Martiniego.

Wtorek, 1 stycznia 2013 o 19:25 UTC+01

Czy Rilke lubił taniec? Bez wątpienia fascynowała go idea tańca jako przemiany, którą odnalazł również w utworze Valéry'ego „L'âme et la danse”. Pisząc „Sonety do Orfeusza” miał przed oczami postać Wery Ouckama Knoop, towarzyszki zabaw Ruth, dziewczyny niezwykłej urody, zapowiadającej się na pełną gracji balerinę, której przedwczesna śmierć w wieku zaledwie dziewiętnastu lat położyła kres życiu pełnemu tańca i muzyki. „Tancerka wpierw, która nagle swoje ciało trwożne zatrzymała, jakby wlano spiż w jej istnienie dziewczęce, smutna i zasłuchana – kiedy z woli przemożnej wtargnęła muzyka w jej przemienione serce”. {RMR, Sonety do Orfeusza, przeł. M. Jastrun}

Wtorek, 1 stycznia 2013 o 16:37 UTC+01

Rainer Maria Rilke dodał(a) nowe zdjęcie.

{Krajobrazy Rilkego} Miasto, co wciąż od nowa, kiedy blask opadnie z nieba na przypływ poranny, powstaje, jakby nie było go jeszcze. {RMR, Wenecki poranek, przeł. A. Lam}

Wtorek, 1 stycznia 2013 o 16:33 UTC+01

Rainer Maria Rilke dodał(a) nowe zdjęcie.

{Krajobrazy Rilkego} To wnętrze, które jakby wydrążone sklepia się wyżej w glazurach pozłotnych, zaokrąglone, gładkie i kosztowne, stało się miastu przybytkiem ciemności… {RMR, San Marco, przeł. A. Lam}

Wtorek, 1 stycznia 2013 o 11:50 UTC+01

Rainer Maria Rilke dodał(a) nowe zdjęcie.

Powinniśmy teraz z ufnością rozpocząć ten długi rok, który otrzymaliśmy, nowy, nieskalany, pełen rzeczy nigdy wcześniej niezaznanych… {RMR w liście do Klary Westhoff}









Poniedziałek, 31 grudnia 2012 o 18:19 UTC+01

Ostatnia noc starego roku. Czegóż więc pragnę od nadchodzącego? Chyba tylko spokoju – bym mogła więcej przebywać ze sobą, jak to bywało przed czterema laty. To musi przyjść, musi powrócić. {Z dziennika Lou Andreas-Salomé}

Poniedziałek, 31 grudnia 2012 o 18:00 UTC+01

Rainer Maria Rilke dodał(a) nowe zdjęcie.

Nie jestem pewien, czy las, którym wędrujemy, nie jest jedynie moim nastrojem, ciemnym, cienistym. Któż wie, może nawet Wenecja jest tylko odczuciem? {RMR, Dziennik schmargendorfski}

Poniedziałek, 31 grudnia 2012 o 17:47 UTC+01

O Ty ciemności, z której się wywodzę, ja kocham ciebie bardziej niźli płomień, który świat ogranicza… {RMR, Księga godzin, przeł. A. Lam}

Niedziela, 30 grudnia 2012 o 19:38 UTC+01

Rainer Maria Rilke dodał(a) nowe zdjęcie.

Ostatnio przebywałem w Prowansji, w Awinionie, była to jedna z moich najciekawszych podróży. Niemal codziennie przez 17 dni oglądałem olbrzymi pałac papieski, tę hermetycznie zamkniętą twierdzę, w której papiestwo, stojąc w obliczu upadku, próbowało się okopać, zapiekłe w swojej ostatniej wielkiej namiętności. Ilekroć się ogląda ów gmach, co był siedliskiem rozpaczy, wydaje się, że stoi on na skale nieprawdopodobieństwa… {RMR w liście do Lou Andreas-Salomé}

Niedziela, 30 grudnia 2012 o 19:19 UTC+01

Rainer Maria Rilke dodał(a) nowe zdjęcie.

Cmentarz Les Alyscamps nieopodal Arles, sceneria rozmyślań Maltego, na obrazie Paula Gauguina z roku 1888.

Niedziela, 30 grudnia 2012 o 19:15 UTC+01

Rainer Maria Rilke dodał(a) nowe zdjęcie.

Was, o których nigdy nie zapomnę, pozdrawiam, sarkofagi antyczne… W „Sonetach do Orfeusza” (część pierwsza, sonet X) przywołuje Rilke wspomnienie grobów „na sławnym starym cmentarzu Alyscamps niedaleko Arles, o którym mowa jest również w Pamiętnikach Malte-Lauridsa Brigge”.

Niedziela, 30 grudnia 2012 o 18:46 UTC+01

Rainer Maria Rilke dodał(a) nowe zdjęcie.

Drogę zagradzają trzy góry, ukośnie na siebie zachodzące, rzec by można, trzy odskocznie, z których strącone trzy ostatnie Anioły spadały w straszliwym rozpędzie. {RMR do Lou Andreas-Salomé o Les Baux}

Niedziela, 30 grudnia 2012 o 18:41 UTC+01

Rainer Maria Rilke dodał(a) nowe zdjęcie.

Czy słyszałaś kiedyś o Les Baux? Idzie się od strony Saint-Remy, gdzie ziemia Prowansji tonie w kwiatach i naraz wszystko jakby kamienieje. {RMR w liście do Lou Andreas-Salomé}

Niedziela, 30 grudnia 2012 o 18:30 UTC+01

Rainer Maria Rilke dodał(a) nowe zdjęcie.

Krajobrazy Rilkego: miejsca, które jak dźwięczące echo powrócą w jego wierszach i listach. Prowansja. To właśnie w Prowansji będzie przebywał Syn Marnotrawny z kart „Maltego”, który jako pasterz widział „jak czas skamieniały przetrwał to dostojne pokolenie” z Les Baux, opierał się o łuk tryumfalny w Orange czy też przebywał „w przywykłym do dusz cieniu w Alyscamps”.

Niedziela, 30 grudnia 2012 o 09:51 UTC+01

Bóg lub bogini kociego snu, delektujące się bóstwo… {Koty zapełniają liczne malowidła Balthusa, niejednokrotnie jako „tytułowi” bohaterowie, jak na obrazie „Le chat au miroir III”}

Niedziela, 30 grudnia 2012 o 09:26 UTC+01

Rainer Maria Rilke dodał(a) nowe zdjęcie.

„Le roi des chats”, autor książeczki o Mitsou, czyli Balthazar Arsène Davitcho Klossowski de Rola, znany jako Balthus. Na fotografii podczas spaceru w towarzystwie Rilkego oraz swej matki Baladyny Klossowskiej (Merline). Beatenberg, rok 1922.

Sobota, 29 grudnia 2012 o 13:34 UTC+01

„Pragnę, by mnie pochowano na wysoko położonym cmentarzu obok starego kościoła w Raron. Tam, w jego otoczeniu, po raz pierwszy odczułem wiatr i światło tego krajobrazu”. {RMR na kartach swego testamentu}

Sobota, 29 grudnia 2012 o 08:00 UTC+01

Dziś 29 grudnia. 86 lat temu Rilke umiera w szwajcarskim Val-Mont. Zbyt czysty, bez projektów, bez przyszłości wszedłem na ten spiętrzony stos cierpienia, pewny, że nigdzie nie kupię przyszłości sercu, którego zasób pełen był milczenia. Czy to ja jeszcze płonę bezimiennie? Nie wciągam do mojego wnętrza wspomnień. O życie, życie: byt zewnątrz, beze mnie. Ja w ogniu. Nikt nie wie o mnie. {RMR, Ostatni wiersz, przeł. M. Jastrun}

Piątek, 28 grudnia 2012 o 21:27 UTC+01

W nawiązaniu do poprzedniego wpisu dodajmy, że Mitsou to bodaj najsłynniejszy kot w biografii Rilkego. Kiedy poeta gościł w Genewie, spodobała mu się seria rysunków wykonanych przez jedenastoletniego wówczas Baltusza, syna Baladyny Klossowskiej. Rysunki przedstawiały Mitsou, kotkę-znajdę, tworząc opowieść o jej życiu u rodziny Klossowskich aż do smutnego dnia jej zaginięcia. Historia Mitsou tak bardzo zachwyciła Rilkego, że pozyskał dla niej wydawcę z Zurychu i zaproponował, iż sam napisze do niej krótki wstęp. 26 listopada 1920 roku, odbywając przechadzkę po parku, ułożył w myśli stosowną préface, zaczynającą się od słów „Qui connaît les chats?”. {Poniżej: Balthus, Le roi des chats}

Piątek, 28 grudnia 2012 o 10:07 UTC+01

Któż naprawdę zna koty? Ich egzystencja nigdy nie była czymś więcej niż tylko cokolwiek ryzykowną hipotezą… Czyż kiedykolwiek się dowiemy, że one choć przez chwilę raczą zarejestrować w głębiach swych siatkówek nasz błahy obraz? Czy człowiek był im kiedyś współczesny? Wątpię. I zapewniam was, że czasem o zmierzchu kot z sąsiedztwa przeskakuje moje ciało, nie zważając na mnie, lub też jak gdyby chciał udowodnić osłupiałemu materialnemu światu, iż ja nie istnieję. {RMR we wstępie do „Mitsou”}

Czwartek, 27 grudnia 2012 o 19:09 UTC+01

Rainer Maria Rilke dodał(a) nowe zdjęcie.

„Wciąż jeszcze myśli Pan o jakichś uniwersytetach? Sądzę, że Pańskim uniwersytetem powinna być Pana własna dusza, gdy nad nią się Pan skupi, zamiast nad książkami, wyniknie z tego coś najpiękniejszego i najważniejszego – z tego powstaną wiersze”. {Z listu Sidonie Nádherný von Borutin do Rilkego}

Czwartek, 27 grudnia 2012 o 19:03 UTC+01

Rainer Maria Rilke dodał(a) nowe zdjęcie.

{Kobiety w życiu Rilkego} Baronównę Sidonie Nádherný von Borutin, panią na czeskich Janowicach, poznał Rilke w roku 1906, gdy razem z matką Amalie zwiedzała atelier Rodina w Meudon. Ich znajomość oraz wymiana listów trwała nieprzerwanie aż do śmierci poety.

Czwartek, 27 grudnia 2012 o 17:24 UTC+01

Czuję, jak z dniem każdym rośnie samotność… jak ta ziemia, pozbawiona barw i cieni, staje się coraz rozleglejsza, jak odsłaniają się w dali szerokie przestrzenie… Pragnę zatonąć w śniegach, marząc o wiośnie… {RMR} {Château de Versailles, ogrody Petit Trianon}

Czwartek, 27 grudnia 2012 o 12:05 UTC+01

Rainer Maria Rilke dodał(a) nowe zdjęcie.

„Dobrze znałam Duse. Bywały chwile, kiedy odkrywała przede mną swe serce. Istota cudowna, wyjątkowa, niemniej… była desperatką. Schorowaną, starzejącą się, głęboko nieszczęśliwą kobietą”. {Ze wspomnień księżnej Marie von Thurn und Taxis} {Duse była pierwszą kobietą, która trafiła na okładkę magazynu Time, rok 1923}

Czwartek, 27 grudnia 2012 o 11:58 UTC+01

Rainer Maria Rilke dodał(a) nowe zdjęcie.

{Kobiety w życiu Rilkego} Eleonora Duse, sławna włoska aktorka, którą poeta poznał osobiście latem roku 1912 w Wenecji. „Byliśmy jak para, co bierze udział w jakowymś misterium dawnym, a każde z nas mówi swą cichą rolę, jakby z nakazu legendy” (RMR w liście do księżnej Marie von Thurn und Taxis).

Środa, 26 grudnia 2012 o 19:14 UTC+01

Rainer Maria Rilke dodał(a) nowe zdjęcie.

W roku 1906 w paryskim atelier Pauli Modersohn-Becker na Montparnasse powstał jeden z najbardziej rewolucyjnych obrazów w historii sztuki – pierwszy w dziejach akt–autoportret namalowany przez kobietę, sygnowany „P.B., w trzydziestym roku życia, w 6. rocznicę ślubu”. Na początku XX wieku było nie do pomyślenia, by kobieta namalowała własny akt naturalnej wielkości. Aż do tego okresu naga kobieta mogła być modelem, obiektem studiów bądź zmysłową inspiracją dla malarstwa mężczyzn. Paula złamała tę niepisaną regułę. Znalazłszy się na rozdrożu, zmuszona wybierać pomiędzy sztuką a rodziną, między Paryżem a Worpswede, u początku awangardy modernizmu, z pełną świadomością namalowała samą siebie jako nową kobietę – jako artystkę.

Środa, 26 grudnia 2012 o 17:15 UTC+01

Kochać to tylko tyle: drugiemu dawać wolność. Więzić bowiem nietrudno, nie wymaga to nauki. {RMR, Requiem} {Paula Modersohn-Becker, Autoportret, 1897}

Środa, 26 grudnia 2012 o 17:03 UTC+01

Rainer Maria Rilke dodał(a) nowe zdjęcie.

Rilke, najbliższy towarzysz wspólnej artystycznej drogi Pauli Modersohn-Becker w okresie paryskim, docenił wielkość i znaczenie jej malarstwa. W rok po śmierci Pauli poeta poświęci jej słynne „Requiem pamięci przyjaciółki”.

Środa, 26 grudnia 2012 o 16:52 UTC+01

Rainer Maria Rilke dodał(a) nowe zdjęcie.

{Kobiety w życiu Rilkego} Paula Becker i Klara Westhoff poznały się w roku 1898 w Worpswede; od razu się zaprzyjaźniły. W roku 1901 Paula poślubiła malarza Ottona Modersohna, Klara natomiast została żoną Rilkego. Te dwie kobiety łączyła nie tylko praca artystyczna, lecz również powinowactwo dusz – ich przyjaźń stała się krótkim, intensywnie przeżywanym świętem, przerwanym przez przedwczesną śmierć Pauli w roku 1907.

Środa, 26 grudnia 2012 o 12:43 UTC+01

Rainer Maria Rilke dodał(a) nowe zdjęcie.

Kobiety w życiu Rilkego… Żona poety Klara Westhoff, rzeźbiarka, uczennica Mackensena, Klingera i Rodina, związana z kolonią artystyczną Worpswede. Poniżej: Rilke i Klara w Rzymie na rzadko publikowanej fotografii (bardziej znane jest zdjęcie z tego samego atelier z Klarą siedzącą na krześle), na której wyraźnie widać, że Rilke był od swej żony trochę niższy.

Środa, 26 grudnia 2012 o 11:40 UTC+01

Rainer Maria Rilke dodał(a) nowe zdjęcie.

I jeszcze jedna fotografia Lou Salomé – z mężem Friedrichem Carlem Andreasem, piętnaście lat od niej starszym uczonym iranistą, profesorem uniwersytetu w Getyndze (zdjęcie wykonane w dniu ich zaręczyn, w roku 1886).

Środa, 26 grudnia 2012 o 10:39 UTC+01

Rainer Maria Rilke dodał(a) nowe zdjęcie.

Słynna fotografia wykonana w Lucernie z inicjatywy Nietzschego. Na zdjęciu młodziutka Lou Salomé, poganiająca biczykiem filozofów Paula Rée oraz samego Nietzschego.

Środa, 26 grudnia 2012 o 10:20 UTC+01

Rainer Maria Rilke dodał(a) nowe zdjęcie.

Louise von Salomé, najważniejsza kobieta w życiu Rilkego. „Tyś była przeciwieństwem wszelkiego zwątpienia, byłaś dla mnie świadectwem tego, że wszystko, czegokolwiek się dotkniesz, na co spojrzysz, co osiągasz, że to istnieje naprawdę”.

Środa, 26 grudnia 2012 o 09:45 UTC+01

Rainer Maria Rilke dodał(a) nowe zdjęcie.

Kobiety w życiu Rilkego… Temat niezmierzony. Valerie von David-Rhonfeld, zwana Vally, pierwsza „prawdziwa” miłość w życiu poety. Utalentowana artystycznie, naśladowała nieco ekscentryczny styl życia praskiej bohemy. To jej zadedykował Rilke swój pierwszy tom wierszy „Życie i pieśni”.

Wtorek, 25 grudnia 2012 o 10:22 UTC+01

Dziś po południu oczekuję Rainera, na dole przy płonących choinkowych świeczkach, a obok mnie w świątecznym koszyku rozkwitają czerwone goździki jak płomienne słońce, co rozbłyska rankiem przez oszronione szyby. {Z dziennika Lou Andreas-Salomé}

Poniedziałek, 24 grudnia 2012 o 12:31 UTC+01

Minęło Boże Narodzenie, rok rozpoczął się piękną, jasną, gwiaździstą nocą, lecz prawie tego nie dostrzegłem, ledwie odczułem świąteczny nastrój… Najtrudniej bowiem jest kochać, posiadać ową pełną względów troskliwość, siłę, dobroć i oddanie, składające się na miłość. Bezradny, oto jak się czułem… {RMR do Lou Andreas-Salomé}

Niedziela, 23 grudnia 2012 o 16:44 UTC+01

Rainer Maria Rilke dodał(a) nowe zdjęcie.

Wenecjanką z urodzenia była księżna Marie von Thurn und Taxis, pani na Duino i Lautschin, która dzieciństwo spędziła w Palazzo Contarini-Fasan przy Canal Grande, znanym jako Dom Desdemony. Imponują jej rodowe nazwiska: po ojcu Hohenlohe-Waldenburg-Schillingsfürst, po matce Thurn-Hofer-Valsassina, z prastarego włoskiego rodu Torriani.

Niedziela, 23 grudnia 2012 o 11:57 UTC+01

Rainer Maria Rilke dodał(a) nowe zdjęcie.

Wenecja, „bajka wykuta w kamieniu”, potrafi urzekać o każdej porze roku. Miasto, które – oprócz Paryża – miał Rilke poznać najlepiej i pokochać najbardziej spośród wszystkich miast europejskich.

Sobota, 22 grudnia 2012 o 20:24 UTC+01

Ciekawe, czy Rilke… umiał jeździć na rowerze?

Sobota, 22 grudnia 2012 o 20:20 UTC+01

Ciekawe, czy Rilke… pisał jeszcze gęsim piórem? Czy już wyłącznie piórem wiecznym (i jakiej marki)? I czy potrafił pisać na maszynie?

Sobota, 22 grudnia 2012 o 20:18 UTC+01

Ciekawe, czy Rilke… był smakoszem kawy?

Sobota, 22 grudnia 2012 o 16:37 UTC+01

Mojego ruchu odbicie najsłabsze w jedwabnej ciszy znaczy się najtrwalej; najmniejsze wzruszenie odciska się na zawsze w napiętej zasłonie oddali. {RMR, Cisza, przeł. M. Jastrun}

Sobota, 22 grudnia 2012 o 11:25 UTC+01

Rainer Maria Rilke dodał(a) nowe zdjęcie.

Rilke i Klara Westhoff latem roku 1906, kiedy to razem z córką Ruth podróżowali po Flandrii. Zwiedzili wówczas m.in. Furnes, Ypres, Brugię i Gandawę.

Sobota, 22 grudnia 2012 o 11:18 UTC+01

Rainer Maria Rilke dodał(a) nowe zdjęcie.

Znów niedługo zobaczymy Ruth. Przebywa w majątku rodziców mojej żony. Jeśli pozostaliśmy dla niej jedynie wspomnieniem, będzie nas mogła rozpoznać i znów pokochać, jak coś utraconego spośród swych codziennych, ulubionych rzeczy. {RMR w liście do Lou Andreas-Salomé; na fot. Klara Rilke-Westhoff z córką Ruth}

Piątek, 21 grudnia 2012 o 18:12 UTC+01

Niknie głos, choć krzykiem się zanoszę, gdy dla ciebie jestem jak powietrze. Świeć, o, światło! I widzialnym, proszę, uczyń mnie wśród gwiazd… {RMR, Do Anioła, przeł. A. Pomorski}

Piątek, 21 grudnia 2012 o 11:14 UTC+01

O tych odejściach, których nasz los nie obchodzi, nie wiemy nic. Nie ma powodu, byśmy okazywali miłość, nienawiść lub podziw śmierci, którą odkształca w sposób tak wymyślny tragicznej skargi maska i żałoba. Świat jeszcze pełen jest ról, które gramy. {RMR, Doświadczenie śmierci, przeł. M. Jastrun}

Czwartek, 20 grudnia 2012 o 20:30 UTC+01

Rainer Maria Rilke dodał(a) nowe zdjęcie.

Rilke z żoną Klarą Westhoff w Rzymie, rok 1904. „Każde z nas czuło w drugim życie, które potrzebowało samotności i spokoju, aby wytrwać w swej długiej i ważnej pracy. Nasza wspólnota miała nam stworzyć owo ciche odosobnienie”. Ideał ten miał się okazać czymś nieosiągalnym.

Czwartek, 20 grudnia 2012 o 20:26 UTC+01

Rainer Maria Rilke dodał(a) nowe zdjęcie.

Ty, która jesteś początkiem mych radości! {Klara Westhoff na portrecie Pauli Modersohn-Becker, rok 1905}

Czwartek, 20 grudnia 2012 o 19:45 UTC+01

Rainer Maria Rilke dodał(a) nowe zdjęcie.

Barkenhoff, dom Heinricha Vogelera i zarazem centrum kolonii artystycznej Worpswede. Tam właśnie Rilke poznał swą przyszłą żonę Klarę Westhoff. Na obrazie Vogelera „Koncert” (znanym także jako „Letni wieczór”) z roku 1905 przedstawieni zostali m.in. Paula Becker, jej siostra Milly, Otto Modersohn, Klara Westhoff oraz, pośrodku, żona Vogelera Martha. Brakuje tylko… Rilkego.

Czwartek, 20 grudnia 2012 o 08:47 UTC+01

Rainer Maria Rilke dodał(a) nowe zdjęcie.

{Świat wczorajszy} Nawet Vogue nie oparł się stylowi art nouveau! Okładka magazynu z roku 1909.

Czwartek, 20 grudnia 2012 o 08:44 UTC+01

Rainer Maria Rilke dodał(a) nowe zdjęcie.

{Świat wczorajszy} Moda z przełomu wieków: angielska aktorka Lily Elsie, „La bella della Belle Époque”.

Środa, 19 grudnia 2012 o 21:46 UTC+01

Rainer Maria Rilke dodał(a) nowe zdjęcie.

{Świat wczorajszy} Alphonse Mucha, plakat do sztuki „Gismonda” z Sarą Bernhardt w roli głównej, rok 1894.

Środa, 19 grudnia 2012 o 21:42 UTC+01

Rainer Maria Rilke dodał(a) nowe zdjęcie.

{Świat wczorajszy} Epoka plakatów, ilustracji książkowych i grafik, tworzonych przez najwybitniejszych artystów przełomu wieków. Aubrey Vincent Beardsley, Isolde, czasopismo Pan, rok 1890.

Środa, 19 grudnia 2012 o 12:22 UTC+01

Być snem niczyim pod tak wielu powiekami. {RMR, Epitafium nagrobne}

Środa, 19 grudnia 2012 o 09:29 UTC+01

Rainer Maria Rilke dodał(a) nowe zdjęcie.

{Świat wczorajszy} Odręczne pismo Rilkego oraz jego „autograf”. Dedykacja dla Maryny Cwietajewej, rok 1926.

Wtorek, 18 grudnia 2012 o 23:16 UTC+01

Rainer Maria Rilke dodał(a) nowe zdjęcie.

Ku niebu zdąża, co nią zawsze włada. Dopiero z niebios na miasto opada. {RMR}

Wtorek, 18 grudnia 2012 o 22:31 UTC+01

Samotność jest jak deszcz. Z błękitu mórz unosi się ku zmierzchom… {RMR}

Wtorek, 18 grudnia 2012 o 11:22 UTC+01

Rainer Maria Rilke dodał(a) nowe zdjęcie.

{Świat wczorajszy} Rilke na przechadzce, ze stosownym „ekwipunkiem”. Szwajcaria, lata dwudzieste XX wieku.

Poniedziałek, 17 grudnia 2012 o 19:44 UTC+01

Rainer Maria Rilke dodał(a) nowe zdjęcie.

Miasto nieruchomieje jak przynęta, co wynurzone dni wywabia z wody. Pałaców kruche szkło nieomal pęka w twoim spojrzeniu. {RMR, Późna jesień w Wenecji, przeł. M. Jastrun}

Poniedziałek, 17 grudnia 2012 o 09:49 UTC+01

A ty czekasz, wciąż czekasz na jedno, co twe życie bezmiernie wzbogaci; na wielkość, na coś niezwykłego, że nawet kamienie się zbiegną, że otchłań się w tobie zatraci. {RMR, Wspomnienie, przeł. A. Lam, fot. T. Riecken}

Niedziela, 16 grudnia 2012 o 13:58 UTC+01

Rainer Maria Rilke dodał(a) nowe zdjęcie.

Niezwykłych podobizn poety ciąg dalszy. Oto Rilke w czerwonych pantoflach, sportretowany przez Baladynę Klossowską, przyjaciółkę z lat szwajcarskich (matkę sławnego Balthusa). To właśnie Merline pomogła poecie znaleźć i urządzić jego ostatnią siedzibę Château de Muzot. I to ona napisze: „Je t'aime tant que je peux te laisser!” oraz „Vous êtes toute ma vie”.

Niedziela, 16 grudnia 2012 o 10:33 UTC+01

Szaro na moście stoi ślepiec stary, jak słup graniczny królestw bez imienia. On może jądrem jest, środkiem istnienia, wkoło którego krążą gwiazd zegary… On jest ten święty, który się nie zmienia, wstawiony w chaos wielu błędnych dróg… {RMR, Pont du Carrousel, przeł. W. Hulewicz} {Nuta współczesności: może dziś Rilke miast o ślepcu starym napisałby o… ulicznym grajku przed katedrą Notre Dame}

Sobota, 15 grudnia 2012 o 12:31 UTC+01

Rainer Maria Rilke dodał(a) nowe zdjęcie.

Zagaś mi oczy, Twój obraz nie zgaśnie, uszy mi zasłoń, usłyszę Cię zawsze, bez nóg za Tobą pójdę nad przepaście, bez ust zaklinać będę imię najłaskawsze. Dłonie mi odejm, i tak Cię obejmie serce me niczym ramieniem stęsknionym, wyrwij mi serce, myśl zostanie we mnie, gdy i myśl zechcesz płomieniem wypalić, wtedy uniosę Cię w krwi mojej fali. {RMR, Księga godzin, przeł. W. Markowska} {Wiersz ten przez lata uchodził za modlitwę do Boga, tak naprawdę jednak został napisany dla Lou Andreas-Salomé, najważniejszej bodaj kobiety w życiu Rilkego}

Piątek, 14 grudnia 2012 o 20:53 UTC+01

To bogactwo, to nieskończone, dokonujące się tworzenie, ta przytomność umysłu, czystość i gwałtowność ekspresji, ta niewyczerpana obfitość, ta młodość… {RMR o rzeźbach Rodina}

Piątek, 14 grudnia 2012 o 20:50 UTC+01

Rainer Maria Rilke dodał(a) nowe zdjęcie.

Imponujące, niezwykłe wrażenie sprawia ta olbrzymia jasna hala, wypełniona mnóstwem oślepiająco białych figur, spozierających przez liczne wysokie szklane drzwi niczym mieszkańcy jakiegoś akwarium. {Rilke w liście do Klary Westhoff o pawilonie Rodina, który podczas paryskiej Wystawy Światowej stał przy Pont de l’Alma, a następnie został przeniesiony do ogrodu w Meudon}

Piątek, 14 grudnia 2012 o 20:41 UTC+01

Rainer Maria Rilke dodał(a) nowe zdjęcie.

À propos „Myśliciela”: 21 kwietnia 1906 roku Rilke wziął udział w uroczystym odsłonięciu rzeźby Rodina przed paryskim Panteonem. Towarzyszyli mu m.in. Paula Modersohn-Becker oraz Aristide Maillol.

Piątek, 14 grudnia 2012 o 10:50 UTC+01

Wiedz, wielkie słowa z czasów, gdy działanie jeszcze widzialne było, nie są dla nas. Kto mówi o zwycięstwach? Przetrwać, oto wszystko. {RMR}

Czwartek, 13 grudnia 2012 o 20:03 UTC+01

Pragnij metamorfozy. O, zachwyć się płomieniem, gdzie umyka ci rzecz, co się pyszni z przemiennej natury… {RMR}

Czwartek, 13 grudnia 2012 o 10:40 UTC+01

Rainer Maria Rilke dodał(a) nowe zdjęcie.

Monsieur Rilke, co Pan myśli o miłości, co Pan sądzi o śmierci? – zapytała hrabina de Noailles, przeszywając poetę swym władczym spojrzeniem. Z trudem zdołałam zachować powagę. Rilke był zażenowany i oniemiały. {Ze „Wspomnień” księżnej Marie von Thurn und Taxis} {Poniżej: Anna-Elisabeth, comtesse de Noailles, portret pędzla Philipa Alexiusa de László, 1913}

Środa, 12 grudnia 2012 o 22:43 UTC+01

Rainer Maria Rilke dodał(a) nowe zdjęcie.

Zasiedliśmy zgodnie przy kominku. Mme de Noailles, zarzuciwszy swą pretensjonalność, jak zawsze wzbudzała podziw… Z niezmiernym zainteresowaniem przysłuchiwałam się rozmowie dwojga poetów, którzy bez trudu zgłębiali najskrytsze tajniki rzeczy, rozumiejąc się przy tym nieomal bez słów. {Marie von Thurn und Taxis, Wspomnienie o Rainerze Marii Rilkem} {Poniżej: Jacques-Émile Blanche, Le Boudoir bleu, 1905}

Środa, 12 grudnia 2012 o 22:15 UTC+01

Rainer Maria Rilke dodał(a) nowe zdjęcie.

Na spotkaniu przy herbacie w paryskim Hotel Liverpool obecna była także francuska poetka, hrabina Anna de Noailles, księżniczka Bibesco Bassaraba de Brancovan. „Mme de Noailles – czego można się było spodziewać – kazała na siebie czekać. Kiedy wreszcie rozwarły się drzwi, w progu ukazała się «mała, porywcza bogini». W obcisłej, ściągniętej sznurowaniem sukni, spowijającej ją od stóp do samej głowy, comtesse wyglądała niczym egipska statuetka”. {Poniżej: Ignacio Zuloaga. La comtesse de Noailles, 1913}

Środa, 12 grudnia 2012 o 22:07 UTC+01

Rainer Maria Rilke dodał(a) nowe zdjęcie.

Z czym może się kojarzyć data 13 grudnia? To oczywiste: w roku 1909 Rilke po raz pierwszy spotyka księżnę Marie von Thurn und Taxis-Hohenlohe, panią na Duino i Lautschin. Przyjmując zaproszenie księżnej na herbatę do hotelu Liverpool w Paryżu poeta nie przypuszczał, jak niezwykle doniosły stanie się ów dzień w jego życiu.

Wtorek, 11 grudnia 2012 o 21:33 UTC+01

Rainer Maria Rilke dodał(a) nowe zdjęcie.

Skoro tak się spodobał „pałacowy” portret poety… Tym razem Rilke w nieco ekwilibrystycznej pozie w swym domu w Westerwede. Jest rok 1902, od kilkunastu miesięcy jest Rilke mężem Klary Westhoff, od kilku ojcem córki Ruth. Niedługo potem wyruszy w świat, najpierw do Paryża, sam.

Poniedziałek, 10 grudnia 2012 o 19:55 UTC+01

A jednak czujesz swą samotność jak nigdy; czy widzisz mnie, nie wiem; bom jest jak powiew, co gaju dotknął, ale ty jesteś drzewem. {RMR, Księga obrazów, przeł. M. Jastrun, fot. L. Rambler}

Poniedziałek, 10 grudnia 2012 o 19:52 UTC+01

Oczyma teraz znużonymi, które z progiem szczerbatym zwykły się rachować, smukłe, samotne drzewo dźwignij w górę i czarnym kształtem w niebo je wyprowadź. Oto stworzyłeś świat, co jest potężny, co się z milczenia niby słowo rodzi. {RMR, Księga obrazów, przeł. A. Pomorski, fot. D. Llewellyn}

Poniedziałek, 10 grudnia 2012 o 19:48 UTC+01

Być artystą znaczy: nie rachować, nie liczyć, wzrastać jak drzewo, które nie ponagla swoich soków i stoi ufnie wśród wiosennych burz, bez obawy, że mogłoby nie nadejść lato. Przyjdzie przecież. Ale przychodzi tylko do cierpliwych, którzy istnieją tak, jakby mieli przed sobą wieczność… {RMR, Listy do młodego poety, przeł. J. Nowotniak, fot. J.A. Capo}

Poniedziałek, 10 grudnia 2012 o 19:18 UTC+01

Rainer Maria Rilke dodał(a) nowe zdjęcie.

À propos „zagadki pałacowej”: Rilke w swoim narożnym gabinecie. Jego sąsiadem był przez pewien czas Auguste Rodin, który urządził sobie w budynku atelier. Widoczne na fotografii biurko było własnością rzeźbiarza. Adres: Monsieur Rilke, 77 rue de Varenne. W sąsiedztwie Dôme des Invalides.

Niedziela, 9 grudnia 2012 o 09:12 UTC+01

Wyprzedzaj wszelkie rozstanie, jakby już było za tobą jak zima, co mija właśnie. Bo jest tak nieskończona zima pośród zim wszystkich, mijających obok, że zimujące twe serce pokona. {RMR, Sonety do Orfeusza, przeł. M. Jastrun, fot. T. Riecken}

Niedziela, 9 grudnia 2012 o 08:56 UTC+01

O drzewa życia, kiedy zimujące? Myśmy niezgodni. I nie jak wędrowne ptaki w porozumieniu z sobą. Prześcignięci, spóźnieni, narzucamy się gwałtownie wiatrom, by spaść na obojętny staw. {RMR, Elegie duinejskie, przeł. M. Jastrun, fot. T. Riecken}

Sobota, 8 grudnia 2012 o 23:05 UTC+01

A jego wnętrze skrywa takie oto skarby:

Sobota, 8 grudnia 2012 o 21:49 UTC+01

Fotograficznej zagadki ciąg dalszy. Pałac, w którym mieszkał przez pewien czas Rilke, wygląda dziś tak:

Piątek, 7 grudnia 2012 o 20:57 UTC+01

Rainer Maria Rilke dodał(a) nowe zdjęcie.

Fotograficzna zagadka! Poniższe zdjęcie z roku 1910 przedstawia stary pałac w jednej z europejskich stolic. Stał się on tymczasowym domem dla licznych pisarzy i artystów, jak Jean Cocteau czy Isadora Duncan. Również Rilke wynajmował tam przez pewien czas pokoje – m.in. duży narożny pokój na parterze, z wyjściem na taras i do pełnego rzeźb ogrodu. Jak nazywa się ten pałac? I co się dziś w nim mieści?

Piątek, 7 grudnia 2012 o 17:24 UTC+01

Zieleń, przez długie dni lata znoszona, staje się lustrem przeczuć… {RMR} {fot. Château de Versailles}

Piątek, 7 grudnia 2012 o 17:21 UTC+01

Gdzie barwa kwiatów zapomina o zimowym odpoczynku naszych oczu. {RMR} Zima przykryła nawet Wersal… {fot. Château de Versailles}

Czwartek, 6 grudnia 2012 o 22:01 UTC+01

Lecz zimy! Och, to zagadkowe wniknięcie ziemi w siebie. Gdy wokół zmarłych w czystym powrocie soków gromadzi się wrzenie, śmiałość przyszłych wiosen. {RMR, Ô Lacrimosa, przeł. M. Jastrun, fot. T. Riecken}

Czwartek, 6 grudnia 2012 o 21:53 UTC+01

Teraz musimy mroźnych dni zwlekanie przetrwać w oporu zimującej korze, broniąc się ciągle, nieczuli na wianie głębokich wiatrów, otwartych w przestworze. Mocna jest noc, odległe jej stąpanie, cicha namowa tlącej lampy; może dasz się pocieszyć: mróz, grudy, zdrętwienie zwiastują już jutrzejsze miękkie tchnienie. {RMR, Zimowe stance, przeł. M. Jastrun, fot. J.A. Capo}

Środa, 5 grudnia 2012 o 21:38 UTC+01

Rainer Maria Rilke dodał(a) nowe zdjęcie.

Rodin był samotny przed swoją sławą. A sława, która przyszła, uczyniła go może jeszcze bardziej samotnym. Bo sława w końcu jest jedynie kwintesencją wszystkich nieporozumień, które gromadzą się wokół nowego nazwiska. {RMR}

Środa, 5 grudnia 2012 o 21:35 UTC+01

Rainer Maria Rilke dodał(a) nowe zdjęcie.

W Paryżu Rilke poznaje Rodina. Do pierwszego spotkania poety ze sławnym rzeźbiarzem dochodzi w roku 1902, gdy Rilke zbiera w stolicy Francji materiały do swej monografii. Trzy lata później zostanie jego sekretarzem.

Środa, 5 grudnia 2012 o 11:59 UTC+01

Rainer Maria Rilke dodał(a) nowe zdjęcie.

A także Duino… To jedno z najważniejszych miejsc dla Rilkego – i światowej literatury. {Castello di Duino, fot. Andrea Sandorfi}

Środa, 5 grudnia 2012 o 11:55 UTC+01

Rainer Maria Rilke dodał(a) nowe zdjęcie.

Bóg, stworzywszy czwartego dnia Słońce, rozjaśnił nim niebo nad Toledo. Na samotnym szlaku wędrówek poety nie mogło zabraknąć miasta nad Tagiem. {fot. J.A. Capo}

Środa, 5 grudnia 2012 o 09:38 UTC+01

Przynoszę Ci z sobą serce wyzwolone dzięki przepychowi paryskiej jesieni… {Rilke do Merline, 1920} {Un Dejeuner d’Ouvrieres aux Tuileries - Leonce J. V. de Joncières}

Środa, 5 grudnia 2012 o 09:26 UTC+01

Rainer Maria Rilke dodał(a) nowe zdjęcie.

Oraz oczywiście Paryż, ten „niezrównany Paryż”. {Place de la Concorde, Joaquin Pallares y Allustante, 1872}

Środa, 5 grudnia 2012 o 09:14 UTC+01

Rainer Maria Rilke dodał(a) nowe zdjęcie.

Praga, mimo bogatej tradycji i historii, do których Rilke zawsze odnosił się z pietyzmem, pozostała w jego wspomnieniach miastem mrocznych wąskich uliczek. W roku 1896 poeta opuszcza rodzinne miasto i wyrusza w świat. Jego życiem zawładną odtąd Monachium, Berlin, Rzym, Wenecja… {Monachijski zaułek, fot. P. Gutierrez}

Wtorek, 4 grudnia 2012 o 21:27 UTC+01

Rainer Maria Rilke dodał(a) nowe zdjęcie.

Od kamieni, kruszców wszelkich skrzą się ściany wysklepione, świętej lico przyciemnione wyziera zza świec posępnych. {RMR, Ofiary dla Larów, przeł. A. Lam} Praga, katedra św. Wita {fot. M. Goldberg}

Wtorek, 4 grudnia 2012 o 21:23 UTC+01

Rainer Maria Rilke dodał(a) nowe zdjęcie.

Nad Pragą, którą wieczór studzi, zawisł olbrzymi kielich nocy… A w górze księżyc, chytry gnom, strużyny sypie, strojąc żarty… {RMR, Ofiary dla Larów, przeł. A. Lam} Praga {fot. M. Goldberg}

Wtorek, 4 grudnia 2012 o 21:18 UTC+01

Rainer Maria Rilke dodał(a) nowe zdjęcie.

Tak bardzo mnie wzrusza pieśń czeskiego ludu… {RMR} Praga, rynek Starego Miasta {fot. Mike Goldberg}

Wtorek, 4 grudnia 2012 o 08:43 UTC+01

Rainer Maria Rilke dodał(a) nowe zdjęcie.

René Karl Wilhelm Johann Josef Maria Rilke. Sześć imion… Rilke zmienił później brzmienie swego pierwszego imienia z René na Rainer. Pod wpływem kogo? Pamiętacie? W młodości używał też jeszcze jednego (a zatem ósmego już) imienia, chcąc podkreślić swoją wyjątkowość. Jak ono brzmiało?

Wtorek, 4 grudnia 2012 o 08:36 UTC+01

Rainer Maria Rilke dodał(a) nowe zdjęcie.

Rodzice poety: Josef Rilke i Phia Entz. Różnili się temperamentem, nie pasowali do siebie, oboje skrywali swe rozczarowanie pod pozorami udanego życia.

Wtorek, 4 grudnia 2012 o 08:28 UTC+01

Sto trzydzieści siedem lat temu, 4 grudnia 1875 roku, przychodzi na świat René Karl Wilhelm Johann Josef Maria Rilke. Praga… to pradawne zaczarowane miasto, gdzie miesza się w jedno tak wiele esencji, gdzie rodzą się czarodziejskie, niepojęte rzeczy, słowa, charaktery i zdarzenia… Tam też mają swe źródło magiczne moce i zaklęcia. {J. Urzidil}

Poniedziałek, 3 grudnia 2012 o 16:06 UTC+01

Kimkolwiek jesteś: wyjdź dzisiaj wieczorem z twego pokoju, w którym wszystko znasz; najbliższy dla oddali jest twój dom: kimkolwiek jesteś… {RMR}

Niedziela, 25 listopada 2012 o 16:19 UTC+01

Rilke. Nie tylko w słowach, lecz również w obrazach. 4 grudnia 2012. W najbliższe urodziny poety.
</p>
</article>

</main>

			
<footer>
<p class="copyright">&copy; Dariusz Guzik</p>
<p class="impressum"><a href="http://rilke.pl/impressum">Impressum</a></p>
</footer>

</body>
</html>